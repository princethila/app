{
  "url": "https://www.saflii.org/za/cases/ZASCA/1982/1.html",
  "case_name": "Associated South African Bakeries (Pty) Ltd v Oryx & Vereinigte Backereien (Pty) Ltd en Andere [1982] ZASCA 1 (28 May 1982)",
  "citation": "[1982] ZASCA 1",
  "court": "ZASCA",
  "year": "1982",
  "full_text": "South Africa: Supreme Court of Appeal\nYou are here:\nSAFLII\n>>\nDatabases\n>>\nSouth Africa: Supreme Court of Appeal\n>>\n1982\n>>\n[1982] ZASCA 1\n|\nNoteup\n|\nLawCite\nAssociated South African Bakeries (Pty) Ltd v Oryx & Vereinigte Backereien (Pty) Ltd en Andere [1982] ZASCA 1 (28 May 1982)\nDownload original files\nPDF format\nRTF format\nSAFLII\r\n\t\t\tNote:\nThis\r\n\t\t\tcase was originally published by Juta and Company (Pty) Ltd. Juta\r\n\t\t\tretains copyright as far as it subsists.\nIN\r\nDIE HOOGGEREGSHOF VAN SUID-AFRIKA\n(KAAPSE\r\nPROVINSIALE AFDELING)\nIn\r\ndie saak tussen:\nASSOCIATED\r\nSOUTH AFRICAN BAKERIES (PTY)\r\nLTD\nAPPELLANT\nV\nORYX\r\n& VEREINIGTE BÄCKEREIEN (PTY) LTD EN\r\nANDERE                 RESPONDENT\nParallel\r\ncitation:\n1982 (3) SA 893\n(A)\nCoram:\r\nMiller AR, Holmes Wn AR, Van Heerden Wn AR, Botha Wn AR en Hoexter Wn\r\nAR\nHeard:\r\nMarch 11, 1982\nJudgment:\r\nMay 28, 1982\nUITSPRAAK\nCase\r\nInformation\nAppèl\r\nteen 'n beslissing in die Suidwes-Afrika Afdeling (STRYDOM R). Die\r\nfeite blyk uit die uitspraak van VAN HEERDEN Wn\nAR.\nA\r\nW Mostert SC (bygestaan deur A Levin ) namens die appellant: The\r\nappellant's rights flow from a right of pre-emption. Save for\n\ncontending that it was in breach of the 'pool agreement', the\r\nrespondents have not contended that the agreement was not validly\nand\r\nproperly entered into, signed or executed. The appellant's rights\r\nwere accordingly established. A right of pre-emption places\nthe\r\nholder thereof in the same position in law as a prior purchaser.\r\nReynders v Randbank Bpk 1978 (2) SA at 637G - H; Le Roux v\nOdendaal\r\n1954 (4) SA at 442C - F; Tschirpig and Another v Kohrs 1953 SA at\r\n289E - G; Owsianick v African Consolidated Theatres\n1967 (3) SA at\r\n318 F et seq. The second sale in the case of a double sale will be\r\nset aside where the second purchaser was mala\nfide. See Mulligan\r\n'Double Sales and Frustrated Options' 1948 (65) SALJ at 564; Burchell\r\n'Successive Sales' 91 SALJ at 40; De Jager\nv Sisana 1930 AD at 74 and\r\n80; Reynders v Randbank Bpk (supra at 637G - H); Kazazis v\r\nGeorghiades 1979 (3) SA at 892 - 893. Mala\nfides is established not\r\nonly where there is an element of deceit but also where knowledge of\r\nthe first sale is shown. The sale\nby Kessler to the second respondent\r\nwas in conflict with the right of preemption in favour of the\r\nappellant and the existence of\nthat right was known to both Bremer\r\nrepresenting the second respondent and (obviously) to Kessler. The\r\nappellant was entitled to\nthe relief sought. The Court a quo made no\r\nfinding either on the facts referred to above nor on the law. The\r\nCourt a quo refused\nthe appellant relief on the ground that the\r\nsecond respondent was (or had been) entitled to acquire the shares in\r\nquestion under\nthe 'pool agreement'. In so doing he ignored the\r\nsecond agreement. The Court a quo erred in that the second respondent\r\npurported\nto derive its title to the shares from Kessler - not (as\r\nwould have had to have been the case) under the pool agreement from\r\nthe\nappellant. No offer had been made to the second respondent in\r\nterms of the pool agreement - nor could any such offer have been made\n\nafter appellant had sold and transferred the shares to Kessler. To\r\nthe extent to which it was found (or is inherent in the Court's\n\nfindings) that the second respondent had enjoyed rights under the\r\npool agreement, it had or must be deemed to have waived its rights\n\nthereunder or, alternatively, could only assert such rights by\r\nsetting aside the sale by appellant to Kessler. The respondent's\n\ncontention in the Court a quo was that it could not be acting both\r\nunlawfully and lawfully at (one and) the same time. This contention\n\nwas upheld by the Court. The error herein is twofold. The appellant's\r\ncause of action is based on rights acquired from and against\nKessler\r\nand the lawfulness or unlawfulness of the respondent's conduct\r\nsprings from the fact that it acted in defiance of the appellant's\n\nrights in terms of an agreement with Kessler. The second error is\r\nthat the respondent was not acting nor purporting to act under\nthe\r\nrights acquired by it under the first agreement. The respondent based\r\nits claim to the shares on the fact that Kessler had\nlawfully\r\nacquired them and that it had thereafter lawfully acquired them from\r\nKessler. The only issue therefore was whether the\nrespondent was\r\nacting unlawfully having regard to the obligation of\n1982\r\n(3) SA p895\nWESSELS\r\nAR\nKessler\r\nunder the pre-emption agreement to transfer the shares in question to\r\nthe appellant. To the extent that the respondent contended\nthat it\r\nwas entitled and obliged to protect its rights under the distribution\r\narrangements which flowed from the original 'pool\nagreement' and the\r\ntie agreements thereunder, it is clear that these distribution rights\r\nhave never been interfered with. It was,\nin any event, not entitled\r\nto protect its rights in that respect by unlawfully acquiring the\r\nshares in disregard of the appellant's\npre-emptive rights.\nS\r\nA Celliers SC (bygestaan deur P J Henning ) namens die respondente:\r\nDie verkoop was beide deur appellant en Kessler mala fide\nin stryd\r\nmet die tweede respondent se voorkoopreg aangegaan, en die tweede\r\nrespondent het die verkoop nòg aanvaar nòg\nafstand van\r\nsy regte ten opsigte van die aandele gedoen. Derhalwe kan die tweede\r\nrespondent ingevolge sy voorkoopreg onder die\n'pool agreement' die\r\naandele in die hande van Kessler opvolg. Of die tweede respondent die\r\nreg gehad het om die aandele in die\nhande van Kessler op te volg al\r\ndan nie, het die tweede respondent inderdaad die aandele by Kessler\r\nverkry, en die appellant kan\nhul slegs van die tweede respondent\r\nopeis indien hy, eerstens, nie op 'n 'reg' deur sy eie mala fides\r\ngeskep, hoef staat te maak\nnie, en, tweedens, mala fides aan die kant\r\nvan die tweede respondent bewys. Vir soverre daar 'n feitegeskil op\r\ndie stukke is, moet\ndie aansoek beslis word op die feite deur die\r\nrespondente beweer, tesame met slegs daardie feite deur die appellant\r\nbeweer wat\nerken is deur die respondente. Sien Burnkloof Caterers\r\n(Pty) Ltd v Horseshoe Caterers (Green Point) (Pty) Ltd 1976 (2) SA te\r\n938A\n- C. Wat betref appellant se mala fides: die appellant en\r\nKessler was albei partye tot die 'pool agreement', en dus albei bewus\n\nvan die tweede respondent se voorkoopreg daarin vervat. Die regte van\r\ndie houer van 'n vroeëre voorkoopreg geniet dieselfde\nvoorrang\r\nteenoor 'n latere koper as dié van 'n vroeëre koper of\r\nopsiehouer teenoor 'n latere koper. Owsianick v African\nConsolidated\r\nTheatres (Pty) Ltd\n1967 (3) SA 310.\nDie appellant en Kessler, wat met\r\nvolle kennis van die tweede respondent se vroeëre voorkoopreg\r\ndie verkoop aangegaan het,\nwas dus albei mala fide en skuldig aan 'n\r\n'species of fraud' teenoor die tweede respondent - tensy die\r\ngewraakte verkoop met die\ntoestemming van, of afstanddoening van sy\r\nregte deur, die tweede respondent geskied het. Sien De Jager v Sisana\r\n1930 AD te 74,\n80. Die appellant volg nie die voor die hand liggende\r\nroete om aandele skriftelik en formeel aan die tweede respondent aan\r\nte bied\nnie. Geen verduideliking vir hierdie afwyking van die\r\nooreengekome en in die statute beliggaamde roete word aangebied nie.\r\nDie\n'waiver' wat in die plek van die voorgeskrewe prosedure kom, word\r\nnie van die raad van direkteure van die tweede respondent verkry\nnie,\r\nmaar gee voor om van al die 'beneficial holders of all the shares,\r\nother than those beneficially held by A W K A Kessler and\nAssociated\r\nSouth African Bakeries (Pty) Ltd ('ASAB') in the issued and paid-up\r\nshare capital of Oryx & Vereinigte Bakkerye\n(Windhoek) (Edms)\r\nBpk' verkry te gewees het. Beide die appellant en Kessler het geweet\r\ndat die appellant en die tweede respondent\ndie enigste aandeelhouers\r\nin die eerste respondent was, en geen verduideliking vir die onware\r\nrelaas in die 'waiver' word\n1982\r\n(3) SA p896\nWESSELS\r\nAR\nooit\r\naangebied nie. Maar nie eers al die tweede respondent se\r\naandeelhouers word by die 'waiver' betrek nie: die grootste\r\naandeelhouer\nin die tweede respondent was Oryx Bakkery Windhoek\r\nBeherend (Edms) Bpk, 'n maatskappy waarin Bremer Meulens (Edms) Bpk\r\n'n 37,5\nper sent aandeelhouding gehad het. Die ondertekenaars van die\r\n'waiver' sluit drie van die vier direkteure van die tweede respondent\n\nin. Die vierde direkteur was Bremer. Die vermyding of omseiling van\r\nBremer is beduidend as in gedagte gehou word dat Bremer Meulens\n\n(Edms) Bpk die konkurrent van die appellant met betrekking tot die\r\nverskaffing van meel aan die eerste respondent was, en dat die\n\nappellant sy verbintenis ('tie') vir verskaffing van meel aan die\r\neerste respondent sou verloor by vervreemding van sy aandeelhouding,\n\ntensy hy 'n ander verbintenis beding, soos hy wel gedoen het. Indien\r\ndie tweede respondent volgens sy voorkoopreg die appellant\nse aandele\r\ngekoop het, sou hy nie die eerste respondent so 'n verdere\r\nverbintenis laat aangaan het nie. Die afleiding uit voorgaande\nis dat\r\nappellant sy onlonende en onbevredigende belegging in die eerste\r\nrespondent wou verkoop maar die verkoop agter die rug van\ndie tweede\r\nrespondent (dws die volle raad van direkteure van die tweede\r\nrespondent) en in die besonder agter die rug van Bremer\nwou\r\nbewerkstellig. Appellant se mala fides by die aangaan van die verkoop\r\nmoet aanvaar word. Die appellant kan derhalwe nie die\naandele in die\r\ntweede respondent se hande direk of indirek opvolg nie. Wat betref\r\ntweede respondent se reg om die aandele in die\nhand van Kessler op te\r\nvolg, was die gewraakte verkoop 'n kredietverkoop, en die eiendomsreg\r\nvan die aandele het op Kessler oorgegaan\nop 28 Desember 1973.\r\nMcGregor's Turstees v Silberbauer 9 SC te 36; Jeffery v Pollak and\r\nFreemantle 1938 AD te 22, 24; Bellairs\nv Hodnett 1978 (1) SA te\r\n1136G. Oor die vraag of die houer van 'n voorkoopreg, by die verkoop\r\nvan die betrokke saak, in stryd met\ndie voorkoopreg, aan 'n derde met\r\nkennis, kan eis om as koper in die skoene van die derde te tree,\r\nheers nie eenstemmigheid in\nons reg nie. In die Owsianick- saak supra\r\nis dié vraag positief beantwoord deur OGILVIE THOMPSON en\r\nWILLIAMSON ARR, en negatief\ndeur BOTHA en POTGIETER ARR. Die\r\nbenadering van OGILVIE THOMPSON en WILLIAMSON ARR vind in die huidige\r\ngeval toepassing, en die\nbewoording van die voorkoopreg dui aan dat\r\ndie voorkoopreghebbende in die skoene van Kessler kan tree as koper.\r\nWaar Kessler die\naandele vrywillig aan die tweede respondent\r\nafgestaan het, was daar geen noodsaak om die appellant te betrek nie,\r\nen geen noodsaak\nvir litigasie nie. Die aanvaarding van die aandele\r\ndeur die tweede respondent was regmatig teenoor Kessler en teenoor\r\ndie appellant,\nen die eiendomsoorgang van die gewraakte aandele kan\r\nnie tersyde gestel word nie. Die regshulp deur die appellant aangevra\r\nkom\nin wese op 'n eis vir spesifieke nakoming van sy terugkoopreg\r\nneer, en die Hof sou in elk geval so 'n eis in sy diskresie geweier\n\nhet.\nMostert\r\nSC in repliek.\nCur\r\nadv vult.\nPostea\r\n(Mei 28).\n1982\r\n(3) SA p897\nJudgment\nVAN\r\nHEERDEN WN AR: Die appellant het in die Suidwes-Afrika Afdeling\r\naansoek gedoen om 'n bevel nisi waarvolgens, onder andere,\n(a) die tweede respondent\r\nen die derde respondent, laasgenoemde in sy hoedanigheid as\r\neksekuteur van die boedel van ene Kessler,\nredes moes aantoon waarom\r\ndie verkoop of vervreemding en die oordrag van 15 000 aandele in die\r\neerste respondent, deur Kessler\naan die tweede respondent nie tersyde\r\ngestel sou word nie;\n(b) die derde respondent\r\nredes moes aanvoer waarom hy nie gelas sou word nie om die aandele\r\naan die appellant aan te bied teen dieselfde\nprys waarop en bedinge\r\nwaarvolgens Kessler die aandele aan die tweede respondent verkoop en\r\nvervreem het, en\n(c) die tweede en derde\r\nrespondente nie verbied sou word nie om die aandele aan iemand anders\r\nte verkoop of te vervreem totdat die\nappellant sou versuim om binne\r\n'n tydperk van dertig dae die aanbod genoem in (b) te aanvaar.\nDie\r\nappellant se kennisgewing van mosie het verdere bedes beliggaam, maar\r\nom redes waarop nie ingegaan hoef te word nie, is dié\nnie meer\r\nter sake nie.\nDie\r\naansoek is deur die eerste en tweede respondente bestry en\r\nbeantwoordende en repliserende verklarings is ingehandig. Soos ek\ndie\r\nposisie verstaan, het daar by die verhoor van die aansoek nie meer 'n\r\nrede bestaan om 'n bevel nisi uit te reik nie en het\ndie appellant\r\nfinale bevele aangevra. Die aansoek is egter deur STRYDOM R met koste\r\nafgewys. Vandaar die huidige appèl wat\ndeur die eerste en\r\ntweede respondente (hierna, tensy anders aangedui, die respondente\r\ngenoem) bestry word.\nDie\r\nonbetwiste agtergrondsfeite wat tot die aansoek aanleiding gegee het,\r\nkan soos volg opgesom word:\n1. Voor 29 Desember 1972\r\nhet die appellant, die tweede respondent en 'n derde maatskappy\r\naparte bakkerye in Windhoek bedryf. Op\nbedoelde datum het die\r\nappellant, Kessler, Bremer Meulens (Edms) Bpk ('Bremer Meulens'), die\r\ntweede respondent, en twee ander partye\n'n skriftelike\r\nsindikaatsooreenkoms ('pool agreement') aangegaan. Daarvolgens sou 'n\r\nmaatskappy gestig word wat die drie besighede\nvir eie voordeel sou\r\nbedryf.\n2. Ingevolge die\r\nooreenkoms sou Kessler die besturende direkteur van die nuwe\r\nmaatskappy wees; sou die appellant en die tweede respondent\nin gelyke\r\ndele houers van die aandele wees; sou 'n voorkoopsreg (wat later in\r\ndie statute van die nuwe maatskappy beliggaam is)\ntussen die\r\naandeelhouers geld, en sou die maatskappy omskrewe gedeeltes van sy\r\nbakkerybenodigdhede, soos meel, (hierna bloot benodigdhede\ngenoem)\r\nslegs van die appellant en Bremer Meulens verkry, en sou laasgenoemde\r\nbepaling gedurende die 'vennootskapstydperk' bly\nvoortduur. Hierdie\r\ntydperk is omskryf as die tydperk waarin die appellant en die tweede\r\nrespondent gelyke aandeelhouers sou wees.\n3. In uitvoering van die\r\nooreenkoms is die eerste respondent geïnkorporeer en is gevolg\r\ngegee aan die ander bedinge daarvan.\nAldus het die appellant en die\r\ntweede respondent elk die houer van 15 000 aandele in die eerste\r\nrespondent geword.\n1982\r\n(3) SA p898\nVAN\r\nHEERDEN WN AR\n4. Die tersaaklike\r\ngedeelte van die statute van die eerste respondent het soos volg\r\ngelees:\n'(a) Any member\r\n(hereinafter called 'the transferor') proposing to transfer any share\r\nin the company shall give a notice in writing\n(hereinafter called 'a\r\ntransfer notice') to the company stating the number of shares which\r\nthe transferor wishes to transfer, and\nthe price which he is willing\r\nto accept therefor.\n(b) Save as hereinafter\r\nprovided such transfer notice shall be incapable of withdrawal and\r\nshall irrevocably constitute the company\nthe agent of the transferor\r\nfor the purposes of transferring, selling, or disposing of the shares\r\ncomprised therein, and of executing\non behalf of the transferor all\r\nsuch transfers, receipts and other documents as may be necessary to\r\neffect registration of such\nshares into the name(s) of the\r\ntransferee(s) and of receiving and giving a valid receipt for the\r\nprice of such shares as agent\nfor the transferor.\n(c) Within seven days\r\nafter receipt of such notice the company shall make an offer\r\n(hereinafter called 'the offer') of the shares\ncomprised in such\r\ntransfer notice at the cash price therein stated to the members\r\n(other than the transferor) and as nearly as\npossible in proportion\r\nto the number of shares held by them at the date on which the offer\r\nis made.\n(d) (i) If any member\r\n(other than the transferor) shall within 14 days of the date of the\r\noffer, object to the price stated in the\noffer, the company shall\r\nwithdraw the offer (and any acceptance received prior thereto shall\r\nbe invalid) and cause the merchant\nbank, as hereinafter defined, to\r\ncertify what in its opinion is the fair selling value of all the\r\nshares comprised in the offer\nas between a willing seller and a\r\nwilling buyer.\n(ii) A copy of the\r\nmerchant bank's certificate shall be served by the company upon the\r\ntranferor as soon as possible after the certificate\nhas been given by\r\nthe merchant bank.\n(iii) The transferor\r\nshall be entitled, within seven days after such service upon him to\r\nnotify the company that he does not agree\nthe value so certified and\r\nin such case the transfer notice given by him as aforesaid and the\r\noffer shall be deemed to be withdrawn\nand the transferor shall be\r\nentitled to retain his shares but may thereafter only transfer them\r\npursuant to a new transfer notice.\n(iv) If the transferor\r\ndoes not so notify the company, the price certified by the merchant\r\nbank shall thereafter be substituted\nfor the price stated in the\r\ntransfer notice and the offer and be conclusive and binding upon all\r\nthe members, including the transferor,\nand in that event the company\r\nshall so soon as reasonably possible make a second offer (hereinafter\r\ncalled 'the second offer')\nof the shares at the price so certified,\r\nto the members (other than the transferor) as nearly as possible in\r\nproportion to the\nnumber of shares held by them at the date on which\r\nthe second offer is made.'\n5. Omdat die eerste\r\nrespondent slegs twee aandeelhouers gehad het, is dit slegs nodig om\r\nte meld dat die statute voorts in effek\nbepaal het dat die betrokke\r\naandeelhouer die eerste respondent binne 21 dae in kennis kon stel\r\nvan sy voorneme om die eerste of\ntweede aanbod, soos die geval mag\r\ngewees het, te aanvaar, deur welke kennisgewing die eerste respondent\r\nonherroeplik gemagtig sou\nword om namens hom die betrokke aandele\r\nteen die tersaaklike prys aan te koop.\n6. Oorspronklik is beoog\r\nom die eerste respondent as Oryx en Vereinigte Bäckereien\r\n(Windhoek) (Edms) Bpk te registreer, maar\ninkorporasie het met sy\r\nhuidige naam geskied, en dit is gemene saak dat in\n1982\r\n(3) SA p899\nVAN\r\nHEERDEN WN AR\n'n aantal dokumente die\r\neerste respondent verkeerdelik met bogenoemde naam aangedui word.\n7. Gedurende Desember\r\n1973 was die appellant en die tweede respondent nog steeds die\r\nenigste aandeelhouers van die eerste respondent.\nDie direkteure van\r\nlaasgenoemde was Kessler, Leitner, Ebhardt en Bremer ('Bremer'), die\r\nbesturende direkteur van Bremer Meulens.\nDie aandeelhouers van die\r\ntweede respondent was Kessler, Leitner, Ebhardt, twee persone met die\r\nvan Schweckendiek wat blykbaar\nbuitelanders was, twee familielede van\r\nKessler, en 'n maatskappy bekend as Oryx Beherend. Vanweë 'n\r\n65,26 persent aandeelhouding\nkon laasgenoemde effektiewe beheer oor\r\ndie tweede respondent uitoefen. Kessler (63 persent) en Bremer\r\nMeulens (37 persent) was\negter die enigste aandeelhouers van Oryx\r\nBeherend en dit volg dus dat Kessler, wat besturende direkteur van\r\nOryx Beherend en die\ntweede respondent was, beheer oor albei\r\nmaatskappye gehad het.\n8. Op 28 Desember 1973\r\nhet die appellant en Kessler 'n skriftelike ooreenkoms ('die 1973\r\nooreenkoms') aangegaan. Daarvolgens het\ndie appellant al sy aandele\r\nin en vorderings teen die eerste respondent aan Kessler verkoop vir\r\ndie som van R150 000. Die waarde\nvan die vorderings is op R149 998 en\r\ndié van die aandele op R2 gestel. Indien die aandele aan\r\nKessler oorgedra sou word,\nsou hy en die tweede respondent dus die\r\nenigste en gelyke aandeelhouers van die eerste respondent gewees het.\n9. Terselfdertyd is\r\nverdere skriftelike ooreenkomste ('aksessore ooreenkomste')\r\nonderteken. Eerstens het die eerste respondent hom\nverbind om vir 'n\r\ntydperk van 10 jaar 62 per sent van sy benodigdhede ten opsigte van\r\nmeel en koringprodukte, asook sekere ander\nbenodigdhede, slegs van\r\ndie appellant te verkry. Daardeur sou nieteenstaande die verstryking\r\nvan die vennootskapstydperk die eerste\nrespondent se verpligting\r\nteenoor die appellant betreffende sodanige benodigdhede voortduur\r\n(vide para 2 supra ). Geen uitdruklike\nvoorsiening is gemaak vir die\r\nbestendiging van die eerste respondent se soortgelyke verpligting\r\nteenoor Bremer Meulens nie, maar\naanvaar kan word dat Kessler en die\r\neerste respondent beoog het dat dit sou voortduur, en in die praktyk\r\nis aan die (hernude) verpligting\ngevolg gegee.\n10. Tweedens het Kessler,\r\nLeitner, Ebhardt en die genoemde twee familielede van Kessler 'n\r\nafstanddoening ten gunste van die appellant\nonderteken. Hulle het\r\nhulself beskryf as die enigste 'beneficial holders' van al die\r\naandele in die eerste respondent, met uitsondering\nvan die aandele\r\ngehou deur Kessler en die appellant, en het (a) toegestem, insoverre\r\ntoestemming nodig was, tot die verkoop deur\ndie appellant aan Kessler\r\nvan al eersgenoemde se aandele in en vorderings teen die eerste\r\nrespondent, en (b) afstand gedoen van\nenige regte wat hulle mag gehad\r\nhet om bedoelde aandele en vorderings vanaf die appellant te koop.\nDit is gemene saak dat\r\ndie genoemde beskrywing verkeerd was, aangesien nie een van die\r\nondertekenaars 'n aandeelhouer van die eerste\nrespondent was nie, en\r\nomdat hulle ook nie die enigste persone was wat op indirekte wyse 'n\r\nbelang in die aandele van die eerste\nrespondent\n1982\r\n(3) SA p900\nVAN\r\nHEERDEN WN AR\ngehad het nie. Soos reeds\r\ngenoem, was die appellant en die tweede respondent die enigste\r\naandeelhouers van die eerste respondent,\nen was benewens die genoemde\r\npersone ook die twee Schweckendieks en Oryx Beherend aandeelhouers\r\nvan die tweede respondent. Die\nSchweckendieks was in die buiteland en\r\nhul aandeelhouding was gering, maar Oryx Beherend het meer as die\r\nhelfte van die aandele\nin die tweede respondent gehou en kon dit dus\r\nbeheer. Die afstanddoening kon dus nie as een deur al die\r\naandeelhouers van die tweede\nrespondent beskou word nie. Weliswaar\r\nhet Kessler deur sy aandeelhouding in Oryx Beherend daardie\r\nmaatskappy beheer, maar Bremer\nMeulens was ook 'n substansiële\r\naandeelhouer. Voorts het slegs drie van die vier direkteure van die\r\ntweede respondent - en\nnie ook Bremer nie - die betrokke dokument\r\ngeteken, en het dit dus ook nie 'n afstanddoening deur die direksie\r\nvan die tweede respondent\ngekonstitueer nie.\n11. Volgens 'n verdere\r\naksessore ooreenkoms het die ondertekenaars van die afstanddoening 'n\r\nvoorkoopsreg aan die appellant verleen\nten opsigte van al hul aandele\r\nin en vorderings teen die eerste respondent. Vanweë die feit dat\r\nnie een van hulle 'n aandeelhouer\nvan die eerste respondent was of\r\ngeword het nie, en dat slegs Kessler as gevolg van die ooreenkoms van\r\nDesember 1973 sodanige aandele\nen vorderings sou verkry, is dit slegs\r\nnodig om die tersaaklike bedinge van die voorkoopsooreenkoms soos\r\nhulle tussen Kessler en\ndie appellant sou geld, uiteen te sit.\r\nDaarvolgens was Kessler nie geregtig nie om die betrokke aandele en\r\nvorderings in en teen\ndie eerste respondent aan 'n derde te verkoop\r\nof vervreem alvorens hy die aandele en vorderings aan die appellant\r\naangebied het\nteen dieselfde prys en ooreenkomstig dieselfde bedinge\r\nas dié waarop hy bereid was om aan 'n derde te verkoop. Enige\r\nsodanige\naanbod moes skriftelik gemaak word met vermelding van die\r\nnaam en adres van die derde, en die appellant kon die aanbod aanvaar\r\nbinne 'n tydperk van dertig dae na ontvangs daarvan.\n12. Die appellant se\r\nmotivering vir die verkoop van die aandele aan Kessler was\r\nbesorgdheid oor die finansiële posisie van\ndie eerste respondent\r\nen die wyse waarop Kessler dit as besturende direkteur beheer het.\r\nDit was egter vir die appellant as verskaffer\nvan bakkerybenodigdhede\r\nvan belang om voorsiening te maak, soos wel gedoen is, vir die\r\nvoortsetting van die genoemde verpligting\nvan die eerste respondent\r\nteenoor die appellant betreffende verkryging van meel, ens, en vir 'n\r\nvoorkoopsreg sodat die aandele\nnie moontlik later direk of indirek\r\naan die appellant se mededinger (Bremer Meulens) sou toeval nie. Op\r\nsy beurt was dit vir Bremer\nMeulens van ewe groot belang dat die\r\neerste respondent se soortgelyke verpligting teenoor eersgenoemde sou\r\nbly voortbestaan.\n13. Ten einde gevolg te\r\ngee aan die 1973 ooreenkoms het die appellant 'n getekende\r\noordragvorm betreffende sy aandele in die eerste\nrespondent aan\r\nKessler besorg. Om redes wat sal blyk, is van die vorm gebruik gemaak\r\nom die oordrag van die aandele direk ten gunste\nvan die tweede\r\nrespondent te registreer.\n14. Soos blyk uit wat\r\nreeds gesê is, was Bremer Meulens nie 'n party tot die 1973\r\nooreenkoms of enige van sy aksessore ooreenkomste\nnie.\n1982\r\n(3) SA p901\nVAN\r\nHEERDEN WN AR\nMeer bepaald was Bremer\r\nMeulens, 'n minderheidsaandeelhouer van die tweede respondent, en\r\nBremer, 'n direkteur van die tweede respondent,\nnie 'n party tot die\r\nafstanddoening nie.\n15. Daar bestaan 'n\r\ngeskil oor die vraag of Bremer (namens Bremer Meulens) voor die\r\naangaan van die 1973 ooreenkoms bewus was van\ndie voornemens van die\r\nappellant en Kessler. Ek sal later na hierdie geskil terugkeer. Dit\r\nstaan egter vas dat alvorens Bremer\nopgetree het soos hieronder\r\nuiteengesit, hy ten volle bewus was van die 1973 ooreenkoms asook die\r\naksessore ooreenkomste daartoe.\nWat vir huidige doeleindes van belang\r\nis, is dat Bremer bewus was van die voorkoopsreg wat die appellant in\r\nsy guns beding het.\n16. Bremer beweer dat hy\r\ngedurende of ongeveer Maart 1974 vir die eerste keer kennis gekry van\r\ndie aangaan van die 1973 ooreenkoms.\nOmdat Bremer Meulens se regte\r\ningevolge die sindikaatsooreenkoms daardeur in gevaar gestel is weens\r\nverstryking van die vennootskapstydperk,\nhet hy teenoor Kessler\r\nbeswaar gemaak teen die feit dat die appellant se aandele aan\r\neersgenoemde verkoop is sonder nakoming van\ndie voorkoopsbepalings in\r\ndie eerste respondent se statute. Sy houding was dat die tweede\r\nrespondent, en nie Kessler nie, die aandele\nmoes gekoop het. Hier\r\ndien gemeld te word dat dit nie vir my duidelik is nie hoe die\r\naankoop van die aandele deur die tweede respondent\ndie verpligting\r\nvan die eerste respondent teenoor Bremer Meulens sou bestendig het.\r\nSelfs indien dit sou gebeur het, sou die vennootskapstydperk\nsoos\r\nomskryf in die sindikaatsooreenkoms verstryk het. En aangesien Bremer\r\nslegs een van 'n aantal direkteure van die tweede respondent\nwas, en\r\nBremer Meulens slegs by wyse van 'n minderheidsaandeelhouding in die\r\ntweede respondent 'n belang in die eerste respondent\ngehad het, sou\r\nnòg hy nòg Bremer Meulens in 'n posisie gewees het om\r\ndie eerste respondent te dwing om 'n nuwe verpligting\nteenoor Bremer\r\nMeulens aan te gaan.\n17. Volgens Bremer het hy\r\ndruk op Kessler uitgeoefen en het laasgenoemde later toegestem om die\r\naandele en vorderings aan die tweede\nrespondent te verkoop vir R150\r\n000 (alhoewel Kessler aanvanklik 'n groter koopprys wou hê).\n18. Alhoewel die\r\noordragvorm geteken deur die appellant in die guns van Kessler\r\ngestrek het, het die eerste respondent op grond\ndaarvan in die loop\r\nvan 1974 die aandele in die naam van die tweede respondent\r\ngeregistreer. Daarna was die tweede respondent die\nenigste\r\naandeelhouer van die eerste respondent.\n19. Kessler is teen die\r\neinde van 1978 oorlede en op 4 Januarie 1979 het die appellant vir\r\ndie eerste keer bewus geword dat die\naandele soos voornoemd aan die\r\ntweede respondent oorgedra is. Op 16 Januarie het die appellant toe\r\nskrywes laat rig aan oa die\nderde respondent. Hierin is verwys na die\r\nappellant se voorkoopsreg, die houding ingeneem dat Kessler in\r\nverbreking van sy kontraktuele\nverpligtinge die aandele aan die\r\ntweede respondent oorgedra het, en inligting versoek aangaande die\r\nverkoop en oordrag daarvan.\nOp 13 Februarie is namens die appellant\r\nrapelle gestuur en ook 'n skrywe aan Bremer Meulens gerig. Daarin is\r\ngewys op die skepping\nvan die voorkoopsreg wat teen Kessler en ten\r\nbehoewe van die appellant sou geld; genoem dat die tweede\n1982\r\n(3) SA p902\nVAN\r\nHEERDEN WN AR\nrespondent toestemming\r\nverleen het tot die verkoop van die aandele en vorderings deur die\r\nappellant aan Kessler, en die houding\ningeneem dat Kessler\r\nkontrakbreuk gepleeg het deur die aandele aan die tweede respondent\r\noor te dra. Ook Bremer Meulens is om bogenoemde\ninligting versoek.\n20. Op 2 Maart het Bremer\r\nnamens Bremer Meulens laasgenoemde skrywe beantwoord. Die tersaaklike\r\ngedeelte van die brief lees soos\nvolg:\n'We entered into a\r\ncontract to which we were all parties and according to which a\r\ncertain precentage of flour had to be bought from\nyou. Subsequently\r\nMr Yates phoned us to tell us that you were not satisfied with the\r\nprofits and management of Mr Kessler snr.\nThe\r\nnext I heard was that Mr Kessler informed me that he had bought the\r\nshares with Premier Milling. He subsequently informed the\nboard of\r\nOryx Bakery that he was prepared to transfer the shares he bought to\r\nthe holding company and he gave me the assurance\nthat he did not in\r\nany way oblige himself or the company and did not undertake any\r\nobligations that could harm our interests.'\nDie\r\n'holding company' waarna verwys is, was klaarblyklik die tweede\r\nrespondent. Duidelikheidshalwe moet ook gemeld word dat Bremer\nmet\r\ndie woorde 'Premier Milling' die appellant bedoel het.\n'n\r\nDeel van die aangehaalde paragraaf kom beslis vreemd voor. Dit is\r\nduidelik dat Bremer laatstens gedurende die eerste kwartaal\nvan 1974\r\nbewus was van die verkoop van aandele aan Kessler en van die feit dat\r\ndie appellant 'n voorkoopsreg teen Kessler beding\nhet. Die kriptiese\r\nbewering dat Kessler vir Bremer verseker het dat geen verpligting van\r\nhom in stryd was nie met die oordrag van\ndie aandele aan die tweede\r\nrespondent, val dus nie maklik te begryp nie. Ook sal opgelet word\r\ndat geen woord gesê word nie\noor die oordrag van Kessler se\r\naangekoopte vorderings teen die eerste respondent.\nTot\r\ndusver het ek dit oor die onbetwiste bewerings gehad. In die\r\nbestrydende verklaring wat Bremer namens die eerste en tweede\r\nrespondente gemaak het - hy was toe blykbaar in effektiewe beheer van\r\nbeide - sê hy dat dit teen die einde van 1973 tot sy\naandag\r\ngekom het dat die appellant sy belange in die eerste respondent wou\r\nverkoop en in dié verband samesprekings met Kessler\ngehad het.\r\nIn Januarie 1974 het hy gehoor dat 'n koopkontrak wel aangegaan was,\r\nmaar eers meer as 'n maand later, en na navraag\nvan sy kant, het hy\r\nafskrifte van die 1973 en aksessore ooreenkomste ontvang. Hy het\r\nbesef dat die verkoping in stryd met die tweede\nrespondent se\r\nvoorkoopsreg plaasgevind het, maar was ook bewus dat Bremer Meulens\r\nnie 'n aandeelhouer van die tweede respondent\nnie, en slegs 'n\r\nminderheidsaandeelhouer van Oryx Beherend, was. In 'n 'magstryd' teen\r\nKessler sou laasgenoemde dus sy magsposisie\nas\r\nmeerderheidsaandeelhouer van Oryx Beherend en sy vermoë om die\r\ndireksie van die tweede respondent te beheer, kon aanwend.\nDerhalwe\r\nwas dit vir Bremer Meulens nie prakties om die tweede respondent teen\r\nKessler te laat optree nie.\nBremer\r\nhet toe teenoor Kessler daarop aangedring dat die eerste respondent\r\nse verbintenis tov benodigdhede met Bremer Meulens bestendig\nmoes\r\nword en dat die appellant se aandeelhouding in die eerste respondent\r\nnie deur Kessler nie, maar wel deur die tweede respondent,\n1982\r\n(3) SA p903\nVAN\r\nHEERDEN WN AR\nverkry\r\nmoes word. As gevolg van die aandrang het Kessler ingewillig om die\r\naangekoopte aandele en vorderings (voortspruitende uit\n\nleningsrekenings) teen 'n prys van R150 000 aan die tweede respondent\r\noor te dra, en om die genoemde verbintenis te bestendig.\nDie\r\nverkoping is later bevestig op aandeelhouersvergaderings van die\r\neerste en tweede respondente en met gebruikmaking van die\noordragvorm\r\nwat die appellant op 9 Julie 1974 ten gunste van Kessler onderteken\r\nhet, is die aandele toe in die naam van die tweede\nrespondent\r\ngeregistreer. Ter regverdiging van hierdie optrede sê Bremer:\n'... dat, nadat die\r\napplikant (die appellant) sy voorneme om sy aandele in die eerste\r\nrespondent oor te dra, gevorm en gemanifesteer\nhet, die tweede\r\nrespondent geregtig was om daardie aandele te bekom...'\nTen\r\nslotte wys Bremer op billikheidsoorwegings wat daarteen spreek dat\r\ndie appellant na verloop van ongeveer vyf jaar\n'na sy eie onregmatige\r\npoging om sy aandeelhouding in die eerste respondent aan Kessler te\r\nverkoop, nou terugoordrag van die aandele\nvanaf die tweede\r\nrespondent... (kan) eis...'\nIn\r\ndie repliserende verklaring word vir die eerste keer spesifiek genoem\r\ndat Bremer (namens Bremer Meulens) toegestem het tot die\nverkoop aan\r\nKessler. Die deponent (Yates) meld dat hy namens die appellant\r\nteenwoordig was by 'n byeenkoms in Windhoek wat Kessler\nin Oktober\r\n1973 belê het. Aldaar het Kessler aangebied om die appellant se\r\nbelange in die eerste respondent aan te koop.\nGevra waarom Bremer nie\r\nteenwoordig was nie, het Kessler gesê dat Bremer Meulens net 'n\r\nindirekte minderheidsbelang in die\ntweede respondent gehad het en dat\r\nKessler beoog het om dit - dws Bremer Meulens se aandeelhouding in\r\nOryx Beherend - te verkry.\nHierna, maar voordat die 1973 ooreenkomste\r\naangegaan is, het Yates ('n direkteur van die appellant) die aanbod\r\nmet Bremer bespreek.\nLaasgenoemde het gesê dat hy geen beswaar\r\ngehad het nie mits die eerste respondent se verbintenis met Bremer\r\nMeulens nie\ndeur die voorgestelde ooreenkoms geraak sou word nie.\nDie\r\ndeponent steun op 'n skrywe wat Bremer op 11 Maart 1974 namens Bremer\r\nMeulens aan die deponent gerig het. Die tersaaklike gedeelte\nlees\r\nsoos volg:\n'Although I am grateful\r\nfor the assurance you and Mr Bloom have given me that your flour tie\r\nwould not be affected if you would\nbuy out Mr Kessler or sell to him,\r\nbut that the flour tie remains as it was in the agreement to which we\r\nwere a party when Oryx\nand Vereinigte were amalgamated, our attorneys\r\nhave advised that we must have the position clarified as they cannot\r\nadvise us on\nthe basis of the documents you have forwarded to them.'\nOpgelet\r\nsal word dat Bremer, wat volgens sy eie erkenning in Januarie 1974\r\nbewus was dat Kessler en die appellant in die vorige\nDesember die\r\n1973 ooreenkoms aangegaan het, verwys na 'n versekering wat namens\r\ndie appellant gegee is indien 'n koopkontrak gesluit\nsou word. Dit\r\nskep die indruk dat die versekering gegee is alvorens die koopkontrak\r\naangegaan is, en bied 'n mate van steun vir\ndie appellant se bewering\r\ndat Bremer bewus was van die voorgenome verkoping.\nTen\r\naansien van die oordrag van die aandele en vorderings aan die tweede\r\nrespondent, beweer die appellant dat, aangesien Bremer\nMeulens die\r\nappellant se mededinger was, laasgenoemde nie sou toegestem\n1982\r\n(3) SA p904\nVAN\r\nHEERDEN WN AR\nhet\r\nnie tot bedoelde oordrag wat Bremer Meulens se indirekte belang in\r\ndie eerste respondent sou vergroot.\nDie\r\nVerhoorhof het bevind dat daar uit die stukke 'n geskil geblyk het\r\naangaande die vraag of Bremer in 1973 toegestem het tot die\nverkoop\r\nof oordrag van die aandele aan Kessler, en dat dit nie in die\r\nmosieverrigtinge besleg kon word nie. Geen melding word in\ndie\r\nuitspraak gemaak nie van 'n versoek van enige van die partye dat\r\nmondelinge getuienis aangebied kon word, of van oorweging,\ndeur die\r\nHof a quo, van die moontlikheid om mero motu die geskil deur sodanige\r\ngetuienis te laat besleg. Die aansoek is egter van\ndie hand gewys\r\nomdat, soos ek die Hof se kort motivering begryp, die oordrag van die\r\naandele aan die tweede respondent slegs gedien\nhet om die appellant\r\nse eie onregmatige vervreemding van die aandele aan Kessler ongedaan\r\nte maak.\nDie\r\nappellant se smeekbedes was in hoofsaak gerig op positiewe afdwinging\r\nvan sy verkoopsreg. Gesien die uitsprake in Owsianick\nv African\r\nConsolidated Theatres (Pty) Ltd\n1967 (3) SA 310\n(A), ontstaan die\r\nvraag of die appellant hoegenaamd op sodanige afdwinging aanspraak\r\nkon maak, en of sy enigste remedie nie 'n\nvordering vir\r\nskadevergoeding was nie. Om verskillende redes was die advokate vir\r\ndie appellant en die respondente dit eens dat\ndie houer van 'n\r\nvoorkoopsreg na die sluiting van 'n koopkontrak in stryd met sy reg -\r\nen in sekere gevalle selfs na lewering van\ndie koopgoed aan die\r\nlatere koper - op die merx aanspraak kan maak, en ek meen dat hulle\r\ngelyk gegee moet word.\nIn\r\ndie Owsianick- saak het die volgende, deur my vereenvoudigde,\r\nfeitekompleks ter sprake gekom: 'n Huurkontrak het bepaal dat indien\n\ndie verhuurder gedurende die huurtermyn begerig sou wees om die\r\nperseel te verkoop, sy dit eers aan die huurder moes aanbied teen\ndie\r\nprys waarteen en die bedinge waarvolgens sy bereid was om die perseel\r\naan 'n bona fide koper of kopers te verkoop. Voor verstryking\nvan die\r\nhuurtermyn het die verhuurder 'n tweede huurkontrak met 'n derde\r\naangegaan. Daarvolgens is aan die derde 'n opsie verleen\nom die\r\nperseel aan te koop gedurende die tweede huurtermyn wat na\r\nverstryking van die eerste termyn 'n aanvang sou neem. In 'n\naksie\r\nwat die huurder teen die verhuurder ingestel het, is aanspraak gemaak\r\nop 'n bevel om die verhuurder te verplig om die perseel\naan die\r\nhuurder teen die opsieprys te koop aan te bied. In haar verweerskrif\r\nhet die verhuurder ontken dat sy 'n begeerte om te\nverkoop, soos\r\nbedoel in die eerste huurkontrak, gevorm het, en in die alternatief\r\naangevoer dat die opsie nie voor verstryking\nvan die huurder se\r\nhuurtermyn uitgeoefen kon word nie. Die huurder het daarna 'n\r\neksepsie teen die verweerskrif aangeteken op die\ngrond dat dit geen\r\nverweer teen sy aksie daargestel het nie.\nOpgelet\r\nsal word dat die vraag of die huurder op die aangevraagde bevel\r\naanspraak kon maak, nie direk deur die eksepsie ter sprake\ngebring is\r\nnie. BOTHA AR, met wie POTGIETER AR saamgestem het, het egter die\r\nregte van die houer van 'n voorkoopsreg ontleed en\nbesluit dat,\r\nafgesien van die verkryging van 'n interdik om sy regte te beskerm,\r\ndie houer nie lewering van die koopgoed kan vorder\nalvorens\n1982\r\n(3) SA p905\nVAN\r\nHEERDEN WN AR\ndie\r\ngoed aan 'n derde verkoop is nie. Omdat die huurder slegs 'n opsie\r\nverleen het, was die remedies van die houer van 'n voorkoopsreg\nna\r\nsluiting van 'n koopkontrak met 'n derde nie werklik ter sake nie,\r\nmaar BOTHA AR het tog, soos dit my voorkom, die mening uitgespreek\n\ndat die houer in sodanige geval ook nie die koopgoed kan vorder nie.\nOGILVIE\r\nTHOMPSON AR het 'n teenoorgestelde standpunt gehuldig. Hy was van\r\nmening dat sodra die voorwaarde, wat aan 'n voorkoopsreg\nslegs\r\nlatente regskrag verleen, in werking tree, die houer 'n aanspraak op\r\ndie koopgoed verkry. Sy standpunt bring dus mee dat,\nindien die\r\nvoorwaardelike gebeurtenis die sluiting van 'n koopkontrak tussen die\r\nverkoper en 'n derde is, die houer onmiddellik\nna sluiting van die\r\nkoopkontrak as koper in die plek van die derde kan tree en\r\nlaasgenoemde se regte ingevolge die kontrak teen\ndie verkoper kan\r\nafdwing.\nWILLIAMSON\r\nAR het dit nie nodig geag om oor die onderhawige vraag standpunt in\r\nte neem nie, maar het tog 'n prima facie voorkeur\nvir die mening van\r\nOGILVIE THOMPSON AR uitgespreek, terwyl die vyfde lid van die Hof,\r\nWESSELS AR, verkies het om die vraag heeltemal\nlinks te laat.\nIn\r\nBellairs v Hodnett and Another\n1978 (1) SA 1109\n(A) te 1139, het\r\nhierdie Hof na die uiteenlopende menings van BOTHA en OGILVIE\r\nTHOMPSON ARR verwys, maar voortgegaan om vir die\ndoeleindes van\r\ndaardie appèl bloot te veronderstel dat die houer van 'n\r\nvoorkoopsreg dit op positiewe wyse kan afdwing.\nBy\r\n'n ondersoek na die regte van die houer van 'n voorkoopsreg is 'n\r\naanknopingspunt te vind in D 18.1.75, die tersaaklike gedeelte\n\nwaarvan soos volg lees (my vertaling):\n'Indien die verkoper van\r\ngrond beding dat in geval die koper (later) begerig sou wees om te\r\nverkoop, laasgenoemde slegs aan die\nverkoper mag herverkoop, kan die\r\nkoper die actio empti instel om die beding af te dwing.'\nIn\r\nkommentare op die Romeinse reg word algemeen aanvaar dat die teks op\r\n'n voorkoopsreg (jus protimeseos ) ten gunste van die verkoper\nvan\r\ngoed betrekking het. Raadpleeg oa Zulueta The Roman Law of Sale te 57\r\n- 8; Buckland A Textbook of Roman Law 3rde uitg te 495;\nMoyle\r\nContract of Sale in the Civil Law te 176; Glück Erläuterung\r\nder Pandekten band 16 te 156, en Puchta Pandekten 8ste\nuitg te 523.\r\nOmdat aan die houer van die reg die actio empti toegeken word, kom\r\ndit voor dat Romeinsregtelik die houer se regte,\nwanneer hy wel kon\r\nageer, gelyk gestel is aan dié van 'n gewone koper.\nIn\r\nsy genoemde uitspraak verwys BOTHA AR nie na D 18.1.75 nie, maar\r\naanvaar hy dat volgens Van Zutphen Nederlandsche Practijke,\nsv\r\n'voorcoop', wat hoofsaaklik op Berlichius Conclusiones deel 2 C 40\r\nnrs 54 en 55, steun, die houer van 'n voorkoopsreg na 'n\nverkoop\r\n(maar voor lewering) aan 'n derde die koopgoed kan opeis. BOTHA AR\r\ngee voorts toe dat Van Zutphen die indruk skep dat in\ndie genoemde\r\nomstandighede die houer in die plek van die derde kan tree en aldus\r\nlaasgenoemde se regte ingevolge die koopkontrak\nkan afdwing. Van\r\nZutphen se opvattings word vervolgens soos volg gekritiseer\r\n(Owsianick- saak supra te 323)\n'It is clear, however,\r\nthat Van Zutphen has... wrongly imported, in relation to a\r\nconventional 'voorkoopsreg', the legal position\napplicable under the\n1982\r\n(3) SA p906\nVAN\r\nHEERDEN WN AR\nDutch law of 'naesting',\r\nor the legal jus retractus, under which a person had, in regard to\r\ncertain immovable property, whenever\nit was sold to a third party,\r\nthe right to demand that he be allowed to step in the buyer's place,\r\nand thus also in regard to the\npayment of the purchase price... The\r\nDutch law of 'naesting' is not part of the modern law... and there is\r\nno procedure known to\nour law whereby the grantee of a right of\r\npre-emption may, in the event of a sale to another in conflict with\r\nhis rights, demand\nthat he be allowed to step into the buyer's\r\nplace.'\nDit\r\nis waar dat Van Zutphen waarskynlik 'n kontraktuele voorkoopsreg as\r\nanaloog tot 'n naastingsreg, wat ex lege voortvloei, gesien\nhet, maar\r\nin hierdie opsig staan hy hoegenaamd nie alleen nie. So, bv, verklaar\r\nPraelectiones Juris Civilis 18.5.12 dat 'n pactum\nde retrovendendo en\r\nsoortgelyke ooreenkomste (wat 'n gewone voorkoopsooreenkoms sou\r\ninsluit) 'n vorm van naasting is. Voet 18.3.9\n- 10, Schrassert\r\nPracticae Observationes 92.4 en Van Leeuwen Censura Forensis I. IV.\r\n20.4, spreek in dieselfde sin en so-ook Berlichius\n(op cit II.40.53\r\nev) wat met een uitsondering waarop ek later terugkom, die\r\ngemeenregtelike naastingsreg gelyk stel aan die naastingsreg\n(jus\r\nretractus of jus protimiseos ) wat iemand kontraktueel toeval.\nOok\r\nlatere Duitse skrywers oor die Romeinse en Duitse gemene reg laat\r\nhulle in dieselfde trant uit. So, bv sê Glück (op\ncit band\r\n16 te 167) dat 'n naastingsreg ex contractu, testamentêr of ex\r\nlege kan ontstaan. Wat 'n bedonge naastingsreg betref,\nis dit\r\nduidelik dat Glück dit het oor 'n voorkoopsreg in die algemeen\r\nen nie bloot oor een wat deur die verkoper van goed\nvoorbehou is nie.\r\nRaadpleeg ook Windscheid Pandecten 8ste uitg band 2 te 603 - 4.\nVolgens\r\nVan Zutphen (op cit nr 6) kan die houer van 'n voorkoopsreg in geval\r\nvan 'n verkoop in stryd met sy reg in die plek van\ndie derde tree\r\nselfs al het lewering reeds geskied, indien die derde geweet het dat\r\ndie koopgoed aan die voorkoopsreg onderhewig\nwas. In geval van 'n\r\nonkundige derde is die houer se enigste remedie 'n aksie vir\r\nskadevergoeding teen die verkoper. Hy steun oa\nop Berlichius (op cit\r\nnr 64) wat inderdaad dieselfde sê. Ook Glück (op cit band\r\n16 te 167 - 8) wat daarop wys dat 'n\nkontraktuele voorkoopsreg van 'n\r\ngemeenregtelike naastingsreg verskil in die opsig dat eersgenoemde\r\nslegs 'n persoonlike reg, en\nnie 'n saaklike een, is nie, ken aan die\r\nhouer van 'n voorkoopsreg wat in die plek van die derde tree, 'n\r\naanspraak op die koopgoed\ntoe selfs nadat lewering geskied het indien\r\ndie derde bewus was van die bestaan van die voorkoopsreg.\nAlhoewel\r\nVan Zutphen en Berlichius nie in soveel woorde so sê nie, is\r\ndie onvermydelike gevolg van hul standpunte dat die\nhouer van 'n\r\nvoorkoopsreg wat na 'n verkoop aan 'n derde sy reg uitoefen, die\r\nregte en verpligtinge van die derde ingevolge die\nkoopkontrak\r\noorneem. Glück (op cit band 16 te 157) sê dan ook dat\r\nindien die reghebbende sy voorkoopsreg uitoefen, hy\nbereid moet wees\r\ntot nakoming van al die verpligtinge wat die derde kontraktueel\r\nteenoor die verkoper opgeloop het.\nMet\r\ndie eerste oogopslag kom dit voor asof Voet 18.1.2 tot 'n mate in\r\nstryd is met bogenoemde opvattings betreffende die effek van\n'n\r\nvoorkoopsreg. Voet sê naamlik dat, indien 'n verkoper in stryd\r\nmet 'n voorkoopsreg 'n koopkontrak met 'n derde aangaan,\ndie\r\nreghebbende\n1982\r\n(3) SA p907\nVAN\r\nHEERDEN WN AR\n'n\r\naksie vir skadevergoeding het en maak nie melding van 'n reg om die\r\nkoopgoed te vorder nie. Ek stem egter saam met OGILVIE THOMSPON\nAR\r\n(Owsianick- saak supra te 319) dat Voet tap dit het oor 'n geval\r\nwaarin lewering van die koopgoed aan 'n bona fide derde reeds\ngeskied\r\nhet. Dit is dan ook opmerklik dat wat Voet sê, ooreenstem met\r\nVan Zutphen (op cit nr V) se standpunt dat na lewering\ndie\r\nreghebbende slegs 'n aksie vir skadevergoeding teen die verkoper het,\r\nmaar dat laasgenoemde in die volgende nommer spesifiek\ndie geval\r\nuitsonder waarin die derde kennis van die voorkoopsreg gehad het.\nDit\r\nis nog nodig om te let op BOTHA AR se stelling (Owsianick- saak supra\r\nte 322) dat Van Zutphen (op cit nrs 4 en 6) steun op Berlichius\nwat\r\nop sy beurt dit het oor 'n konvensionele jus retractus en nie 'n\r\nkonvensionele voorkoopsreg nie, en dat dit nie duidelik is\ndat die\r\nregte van die twee soorte reghebbendes identies is nie. Dit is waar\r\ndat aan 'n jus retractus in enge sin blykbaar saaklike\nwerking\r\nverleen is, dws dit kon ook teen 'n onkundige derde afgedwing word,\r\nmaar dit blyk nie dat skrywers aan my bekend enige\nverdere\r\ntersaaklike onderskeid tussen die genoemde twee regte trek nie.\r\nBowendien kom dit my, met eerbied, voor dat Berlichius\nin nrs 53 ev\r\nwel skryf oor 'n voorkoopsreg in die algemeen, en nie net oor die\r\nbesondere geval waarin 'n verkoper vir hom teenoor\nsy koper 'n opsie\r\nof 'n voorkoopsreg (dws 'n jus retractus ) voorbehou het nie.\nDie\r\nvoorgaande uiteensetting van die menings van skrywers oor die\r\nRomeins-Hollandse en Duitse gemene reg kan nou soos volg saamgevat\n\nword:\n(a) Behalwe dat die houer\r\nvan 'n voorkoopsreg 'n bloot persoonlike reg het, word geen\r\ntersaaklike onderskeid tussen enersyds, sy\nreg en, andersyds, 'n\r\nnaastingsreg wat ex lege voortspruit en 'n jus retractus getrek nie.\n(b) Indien 'n verkoper in\r\nstryd met 'n voorkoopsreg 'n koopkontrak met 'n derde aangaan, kan\r\ndie koper deur 'n eensydige wilsverklaring\nin die plek van die derde\r\ntree. 'n Koopkontrak word dan geag aangegaan te gewees het tussen die\r\nverkoper en die houer van die voorkoopsreg.\n(c) Indien lewering reeds\r\ngeskied het, kan die reghebbende nie met sy persoonlike reg die\r\nkoopgoed in die hande van die derde opvolg\nnie tensy laasgenoemde\r\nbewus was van die bestaan van die voorkoopsreg.\nDit\r\nis insiggewend om daarop te let dat die menings van skrywers soos Van\r\nZutphen en Glück weerklank vind in moderne regstelsels.\nVolgens\r\ndie Duitse Burgerlike Wetboek kan die reghebbende nadat 'n\r\nkoopkontrak in stryd met sy reg aangegaan is, in die plek van\ndie\r\nderde tree. Larenz Lehrbuch des Schuldrechts 12de uitg band 2 te 129\r\nomskryf die statutêr gereguleerde, persoonlike voorkoopsreg\nas\r\n'n 'Gestaltungsrecht', dws\n''n reg om deur 'n\r\neensydige, regskeppende wilsverklaring 'n koopkontrak tot stand te\r\nbring met dieselfde inhoud as die kontrak\nwat die verkoper met die\r\nderde aangegaan het'.\nRaadpleeg\r\nook Enneccerus-Lehmann Schuldrecht 15de uitg te 473 - 4.\nWat\r\ndie Amerikaanse reg betref, skryf Corbin Contracts band 1A te\n1982\r\n(3) SA p908\nVAN\r\nHEERDEN WN AR\n473\r\n- 4, die volgende aangaande 'n geval waarin O aan B 'n voorkoopsreg\r\nverleen het:\n'When O receives an offer\r\nfrom C ('n derde), his acceptance of that offer without first\r\noffering to B on the same terms is a breach\nfor which B can recover\r\ndamages, but it also has the effect of an offer to sell to B, giving\r\nhim a power of acceptance. O's promise\nto make that offer is\r\nspecifically enforceable, and if B gives notice of acceptance he\r\nconsummates a contract to sell on the terms\noffered by C and accepted\r\nby O. He can get a decree for specific performance against both O and\r\nC, unless C has already received\nconveyance and is protected as an\r\ninnocent purchaser for value.'\nEk\r\nkan geen rede vind waarom nie in die Suid-Afrikaanse reg gevolg gegee\r\nsal word nie aan die gemeenregtelike siening van die aard\nvan 'n\r\nvoorkoopsreg soos opgesom in (a) tot (c) hierbo, en wat in\r\nooreenstemming is met die regsreëls wat huidiglik in lande\nsoos\r\nDuitsland en Amerika geld. 'n Voorkoopsreg is, behalwe vir sy\r\npersoonlike werking, beslis anoloog met die gemeenregtelike\n\nnaastingsreg en 'n jus retractus, en dit bevredig sekerlik nie die\r\nregsgevoel nie indien 'n verkoper wat hom verbind het om indien\nhy 'n\r\nsaak wil verkoop, 'n koopkontrak met 'n houer van 'n voorkoopsreg aan\r\nte gaan, behoudens aanspreeklikheid vir skadevergoeding\nsy\r\nverpligting as't ware ongedaan kan maak nie. En wat die kennisleer\r\nbetref, het dit reeds wye erkenning in soortgelyke verband\nin ons reg\r\ngevind. Raadpleeg oa De Jager v Sisana\n1930 AD 71\nen Le Roux v\r\nOdendaal and Others\n1954 (4) SA 432\n(N). Ek kan dus, met eerbied, nie\r\nsaamstem nie met die reedsgenoemde gevolgtrekkings van BOTHA AR\r\naangaande die remedies van sodanige\nreghebbende.\nDuidelikheidshalwe\r\nmoet gemeld word dat dit vir die doeleindes van die onderhawige appèl\r\nnie nodig is nie om 'n mening aangaande\ndie volgende vrae uit te\r\nspreek:\n(i) Of die houer van 'n\r\nvoorkoopsreg 'n koopkontrak tussen hom en die verkoper tot stand kan\r\nbring slegs nadat 'n koopkontrak met\n'n derde aangegaan is en nie\r\nook, bv, indien die verkoper 'n aanbod aan die derde gemaak het nie.\r\nMoontlik kan die presiese bewoording\nvan die voorkoopsreg in hierdie\r\nverband van belang wees.\n(ii) Of die reghebbende\r\nin die plek van die derde kan tree indien die betrokke koopkontrak\r\naan bepaalde vormvereistes, soos bv in\ngeval van verkoop van\r\nonroerende goed, moet voldoen.\n(iii) Of die tydstip\r\nwaarop die al of nie kennis van die derde aangaande die voorkoopsreg\r\nvan belang is, verband hou met die sluiting\nvan die koopkontrak of\r\nmet die lewering van die koopgoed.\nEk\r\nsê dat hierdie vrae nie vir beslegting opduik nie omdat Kessler\r\nwel die aandele en vorderings aan die tweede respondent\nverkoop het,\r\ndie kontrak vormvry aangegaan kon word, en die tweede respondent\r\ndeurgaans kennis van die appellant se voorkoopsreg\ngedra het.\nEk\r\nkeer terug na die feite van die onderhawige appèl. Die\r\nvoorkoopsreg waarvoor die statute van die eerste respondent\r\nvoorsiening\ngemaak het, verskil van die normale voorkoopsreg in die\r\nsin dat 'n aandeelhouer wat sy aandele wou verkoop 'n kennisgewing\r\naan\ndie eerste respondent moes rig en dat die maatskappy daarna as\r\nverteenwoordiger\n1982\r\n(3) SA p909\nVAN\r\nHEERDEN WN AR\nvan\r\nalle aandeelhouers moes optree. Waarskynlik is die betrokke bepalings\r\nopgestel aan die hand van 'n voorbeeld wat bedoel was\nom te geld in\r\n'n geval waarin 'n maatskappy meer as twee aandeelhouers het. Die\r\neerste respondent het egter slegs twee aandeelhouers\ngehad en het\r\nvoorts nie 'n onafhanklike belang in 'n verkoop van aandele en\r\nvorderings deur sy een aandeelhouer aan die ander een\ngehad nie.\r\nIndien die appellant dus in 1973 sy aandele direk aan die tweede\r\nrespondent te koop aangebied het, en laasgenoemde die\naanbod aanvaar\r\nhet, sou nie een van hulle of die eerste respondent later kapsie kon\r\ngemaak het teen die feit dat die statute nie\nstreng nagekom was nie.\r\nTrouens, die rig van die vereiste kennisgewing aan die eerste\r\nrespondent sou in sodanige geval onnodig\nen ietwat absurd gewees het.\r\nVir huidige doeleindes kan dus veronderstel word dat die statute 'n\r\ndirekte en wedersydse voorkoopsreg\ntussen die twee aandeelhouers\r\ngeskep het. So gesien, kan die kernvraag wat besleg moet word soos\r\nvolg geformuleer word: Kan A (die\nappellant) teen B (die tweede\r\nrespondent) optree indien A in stryd met 'n voorkoopsreg ten gunste\r\nvan B die betrokke saak aan C\n(Kessler) verkoop het met voorbehoud\r\nvan 'n voorkoopsreg in sy (A se) guns, en B daarna met kennis van\r\nlaasgenoemde voorkoopsreg\ndie saak van C gekoop het en lewering\r\nontvang het?\nNamens\r\ndie respondente is betoog dat indien A mala fide opgetree het, B\r\ngeregtig was om in die plek van C te tree; dat dit vir B\nonnodig sou\r\nwees om regtens te ageer en dat hy by wyse van 'n 'kommersiële'\r\nremedie die saak van C kon verkry; dat B nie tegelykertyd\nregmagtig\r\nen onregmagtig kon gehandel het nie, en dat A hom dus nie oor B se\r\nbuitegeregtelike optrede sou kon bekla nie. Daarteenoor\nwas die\r\ngrootste gedeelte van die betoog namens die appellant daarop\r\ntoegespits om aan te toon dat die appellant nie mala fide\nopgetree\r\nhet nie, of alternatiewelik dat die tweede respondent afstand gedoen\r\nhet van sy regte voortspruitende uit die appellant\nse verkoop van die\r\naandele en vorderings aan Kessler, of 'n keuse gemaak het om nie sy\r\nregte uit te oefen nie. In besonder is betoog\ndat die tweede\r\nrespondent bewus was van die appellant se voorgenome verkoop van die\r\naandele aan Kessler en inderdaad daartoe toegestem\nhet.\nSoos\r\nblyk uit para 10 hierbo, was drie van die vier direkteure van die\r\ntweede respondent bewus van die voorgenome verkoping aan\nKessler en\r\nhet hul trouens die afstanddoening van Desember 1973 onderteken. Die\r\nvraag wat die meeste beredeneer is, was of die\nvierde direkteur,\r\nBremer, ook aldus bewus was en sy toestemming tot die verkoop verleen\r\nhet. Vanweë my siening van die antwoord\nop bogenoemde kernvraag,\r\nis ek bereid om vereers te veronderstel dat Bremer nie die genoemde\r\nvoorkennis gehad het nie, en dat dus\nook nie gesê kan word dat\r\ndie tweede respondent sodanige kennis gehad het nie (of dat\r\nlaasgenoemde op een of ander wyse sy\ntoestemming verleen of van sy\r\nregte afstand gedoen het nie).\nIn\r\ndie lig van hierdie veronderstelling is dit duidelik dat nadat die\r\nappellant sy aandele in en vorderings teen die eerste respondent\n\n(hierna, tensy anders aangedui, bloot die aandele genoem) aan Kessler\r\nverkoop het, die tweede respondent geregtig was om deur 'n\neensydige\n1982\r\n(3) SA p910\nVAN\r\nHEERDEN WN AR\nwilsverklaring\r\nin die plek van Kessler te tree, aldus 'n koopkontrak tussen die\r\nappellant en die tweede respondent tot stand te\nbring, en om daarna\r\ndie aandele in die hande van die appellant of Kessler op te vorder.\r\nOf die appellant in 'n subjektiewe sin\nmala fide opgetree het, sou\r\nnie ter sake gewees het nie. Omgekeerd val dit egter nie in te sien\r\nnie waarom kwaaie trou aan die\nkant van die appellant 'n sterker reg\r\naan die tweede respondent sou verleen het.\nTer\r\nmotivering van die pas verkondigde stellings, is dit nodig om ietwat\r\nuit te wei oor die aard van die kennis van 'n derde wat\nby toepassing\r\nvan die kennisleer ter sprake kom. In De Jager v Sisana (supra ) is\r\nverwys na vorige beslissings wat dit gehad het\noor die regte van 'n\r\nkoper teenoor 'n latere koper wat met kennis van eersgenoemde se\r\nregte die betrokke saak van die verkoper\naankoop en lewering verkry.\r\nCURLEWIS AR, wat die meerderheidsuitspraak gelewer het, het die\r\nvolgende gesê (te 74):\n'Various decisions of the\r\nCourts of South Africa were quoted to us in which the principle was\r\nlaid down that a purchaser of any\nproperty... who buys with knowledge\r\nof the rights of a third party to or in such property is bound\r\nthereby, and that it would be\na species of fraud on his part if he\r\nattempted to defeat such third party's rights.'\nEn\r\nWESSELS AR het hom in 'n aparte uitspraak met verwysing na die\r\nbeslissing in Cato v Alion and Helps\n1922 NPD 469\nsoos volg\r\nuitgelaat:\n'That case applied the\r\nrule that a purchaser of property made in derogation of the rights of\r\na third party with knowledge of such\nrights is a species of fraud\r\nupon the third party and does not defeat his rights.'\nEk\r\nstem saam met die mening uitgespreek deur SPOELSTRA WN R, in Kazazis\r\nv Georghiades en Andere\n1979 (3) SA 886\n(T) te 893, dat die\r\nverwysings na bedrog slegs dien as 'n aanknopingspunt in die\r\nregsisteem ter onderskraging van die kennisleer,\nen dat beide\r\nAppèlregters blote kennis as voldoende beskou het. Spesifiek\r\nwat 'n voorkoopsreg betref, dien daarop gelet\nte word dat Berlichius\r\nen Van Zutphen ter voorheen aangehaalde plaatse beide nie enige vorm\r\nvan bedrog vereis nie, maar bloot verklaar\ndat die reghebbende na\r\nlewering die saak van die kundige derde kan opvorder, en dan byvoeg\n'omdat die koper [die\r\nderde] te kwader trou was en bedrieglik gehandel het'.\nBedrog\r\nword dus uit blote kennis regtens gekonstrueer. Ook Glück (op\r\ncit band 16 te 168 gelees met 66 n 6) spreek in dieselfde\nsin.\nDit\r\nblyk dus dat om van bedrog of mala fides binne die raamwerk van die\r\nkennisleer te praat - altans vir sover dit 'n verkoop in\nstryd met 'n\r\nvoorkoopsreg aangaan - oorbodig is en moontlik verwarring kan skep.\r\nDie juiste siening na my mening is dat vanweë\ndie kennisleer aan\r\n'n persoonlike reg beperkte saaklike werking verleen word. Anders as\r\n'n saaklike reg wat teen almal geld omdat\noa by wyse van fiksie\r\nkennis daarvan aan almal toegeskryf word, het 'n voorkoopsreg dus\r\nsaaklike werking slegs teen diegene wat\ndaadwerklik daarvan kennis\r\ndra (of, moontlik, optree met dolus eventualis ten opsigte van die\r\nbestaan daarvan).\nDit\r\nvolg dus dat nie gevolg gegee kan word nie aan die respondente se\r\nbetoog dat die appellant mala fides aan die kant van die tweede\n\nrespondent moes bewys het, en nie daarin geslaag het nie omdat die\n1982\r\n(3) SA p911\nVAN\r\nHEERDEN WN AR\ntweede\r\nrespondent se verkryging van die aandele in die lig van die appellant\r\nse vroeëre kwaaie trou nie as mala fide aangemerk\nkan word nie.\r\nAl wat die appellant ter bewys van sy skuldoorsaak moes aangetoon\r\nhet, was die bestaan van sy voorkoopsreg en kennis\ndaarvan aan die\r\nkant van die tweede respondent. Dit het hy gedoen. Op hul beurt het\r\ndie respondente aangetoon dat, op die voorheen\ngenoemde\r\nveronderstelling, die appellant in verbreking van die tweede\r\nrespondent se voorkoopsreg en met kennis daarvan die aandele\naan\r\nKessler verkoop het wat ewe-eens bewus van die bestaan van bedoelde\r\nvoorkoopsreg was. Enige regte wat eers die tweede respondent\nen later\r\ndie appellant vanweë die onderskeie handelinge in stryd met die\r\ntwee voorkoopsregte verkry het, het nie op mala fides\nberus nie en\r\nkon ook nie deur bewys daarvan versterk word nie.\nEk\r\nkom nou by die betoog dat die tweede respondent deur buitegeregtelike\r\noptrede bereik het presies dit wat hy regtens kon bereik\nhet.\nIndien\r\ndie betoog in die lig van die feite ten volle gefundeer was, sou dit\r\nmoontlik 'n afdoende verweer teen die appellant se skuldoorsaak\n\ndaargestel het, en ek is bereid om te veronderstel dat dit die geval\r\nsou gewees het.\nDie\r\nkern van die betoog is eerstens dat indien die tweede respondent van\r\nsy regsaansprake en - middels gebruik gemaak het, hy, desnoods\ndeur\r\ninstelling van 'n aksie, oordrag van die aandele in sy naam sou kon\r\nbewerkstellig het. Tot sover kan akkoord met die betoog\ngegaan word,\r\nwant indien die tweede respondent in Kessler se skoene getree het, en\r\nbereid sou gewees het om teen Kessler en die\nappellant te ageer, sou\r\nhy wel oordrag van die andele kon verkry het. Die tweede stut van die\r\nbetoog is egter dat deur nie op die\ngenoemde wyse op te tree nie,\r\nmaar wel van 'n 'kommersiële' remedie van oorreding gebruik te\r\nmaak, die appellant presies dieselfde\nresultaat bewerkstellig het, en\r\ndaarmee kan ek nie saamstem nie.\nIndien\r\ndie tweede respondent na die verkoop van die aandele aan Kessler deur\r\nuitoefening van sy voorkoopsreg in Kessler se plek\ngetree het, sou\r\nhy, soos blyk uit wat voorheen gesê is, aan al Kessler se\r\nverpligtinge gebonde gewees het. Die voorkoopsreg\nwat die appellant\r\nvir homself in Desember 1973 beding het, sou dus teen die tweede\r\nrespondent gegeld het. Vanweë die 'kommersiële'\nwyse waarop\r\ndie tweede respondent egter wel opgetree het, het daar nooit 'n\r\nkoopkontrak tussen die appellant en die tweede respondent\ntot stand\r\ngekom nie, en kan die appellant vanselfsprekend nie huidiglik op 'n\r\nkontraktuele voorkoopsreg teenoor die tweede respondent\nstaatmaak\r\nnie. Namens die respondente is aan die hand gedoen dat die tweede\r\nrespondent wel die aandele onderhewig aan die appellant\nse\r\nvoorkoopsreg verkry het, maar die grondslag waarop dit sou gebeur\r\nhet, is nie vir my duidelik nie. Ek kan ook net nie insien\nhoe so 'n\r\nreg anders as deur 'n kontrak tussen die appellant en die tweede\r\nrespondent kon ontstaan het nie, en laasgenoemde het\ndeur te verkies\r\nom nie sy voorkoopsreg regtens uit te oefen nie die totstandkoming\r\nvan sodanige kontrak gefnuik.\nDie\r\nadvokaat vir die respondente het tereg, na my mening, nie munt\r\nprobeer slaan uit die feit dat die voorbehoud van 'n voorkoopsreg\n\ndeur 'n voormalige aandeelhouer in stryd met die eerste respondent se\r\nstatute\n1982\r\n(3) SA p912\nVAN\r\nHEERDEN WN AR\nsou\r\nwees nie. Die posisie is naamlik dat die voorkoopsreg waarvoor die\r\nstatute voorsiening maak slegs tussen aandeelhouers geld,\nen indien\r\n'n aandeelhouer al sy aandele verkoop en oordra, is hy\r\nvanselfsprekend nie meer 'n aandeelhouer nie en geld bedoelde\n\nvoorkoopsreg net vir die reeds bestaande en nuwe aandeelhouers.\r\nDaarom sou 'n voorbehoud van 'n voorkoopsreg ten gunste van iemand\n\nwat nie meer 'n aandeelhouer is nie, indruis teen die voorkoopsreg\r\nontstaande uit die statute. Dit mag dus wees dat die tweede\n\nrespondent kapsie sou kon gemaak het indien die appellant die aandele\r\nmet voorbehoud van 'n voorkoopsreg aan hom aangebied het,\nen dat hy -\r\nsonder om die aanbod te aanvaar - 'n interdik teen oordrag van die\r\naandele aan Kessler sou kon verkry het. Maar volgens\nmy mening sou hy\r\nnie eenvoudig die voorkoopstipulasie in die aanbod kon negeer het en\r\ndeur 'n aanname 'n koopkontrak sonder 'n\nvoorkoopsreg tot stand kon\r\nbring nie.\nDaar\r\nis 'n verdere struikelblok in die weg van aanvaarding van die tweede\r\nbeen van die betoog onder bespreking. Die vraag ontstaan\nnaamlik of\r\ndie tweede respondent sy voorkoopsreg sou uitgeoefen het. Ten koste\r\nvan herhaling is dit nodig om weer eens die aandag\ndaarop te vestig\r\ndat drie van die tweede respondent se vier direkteure hul toestemming\r\ntot die verkoop van die aandele aan Kessler\nverleen het. In die\r\ngewone loop van sake sou die direksie van die tweede respondent sy\r\nvoorkoopsreg moes uitgeoefen het, en indien\nBremer as die vierde\r\ndirekteur sodanige besluit sou voorgestel het, is dit hoogs\r\nonwaarskynlik dat hy die medewerking van Kessler\nen die ander twee\r\ndirekteure sou verkry het. Namens die respondente is aangevoer dat\r\nBremer 'n bevel sou kon verkry waarvolgens\ndie ander direkteure belet\r\nsou word om teen so 'n voorgestelde besluit te stem. Dit is vir my\r\negter hoegenaamd nie duidelik nie\ndat sodanige bevel hetsy ingevolge\r\nart 252 van die Maatskappywet 61 van 1973, hetsy kragtens die gemene\r\nreg, verleen sou kon word.\nEerstens was Bremer nie 'n aandeelhouer\r\nvan die tweede respondent nie. Tweedens blyk dit nie dat die ander\r\ndirekteure, behalwe\nKessler, enige voordeel uit die verkoop van die\r\naandele aan Kessler getrek het of op enige wyse onbehoorlik opgetree\r\nhet nie. Derdens\nis daar niks wat daarop dui dat dit in belang van\r\ndie tweede respondent was dat die aandele aan die tweede respondent,\r\nen nie aan\nKessler nie, verkoop moes word. So bv blyk dit nie dat die\r\nkoopprys van R150 000 minder was as die waarde van die aandele nie.\r\nTrouens, soos dit my voorkom, was dit slegs Bremer Meulens wat vir\r\neie voordeel, en nie vir die voordeel van die tweede respondent\nnie,\r\nsou wou toesien dat die aandele aan die tweede respondent toeval.\r\nBremer (namens Bremer Meulens) se hele optrede was daarop\ngemik om\r\nvir die tweede respondent - en dus indirek vir Bremer Meulens as\r\naandeelhouer van Oryx Beherend wat op sy beurt 'n aandeelhouer\nvan\r\ndie tweede respondent was - 'n groter belang in die eerste respondent\r\nte verkry met die oog op bestendiging van laasgenoemde\nse verbintenis\r\nteenoor Bremer Meulens.\nMaar\r\nal veronderstel ek ook dat Bremer die hipotetiese bevel sou kon\r\nverkry het, is dit vir my duidelik dat hy geen regstappe sou\ngeneem\r\nhet nie, hetsy persoonlik of namens Bremer Meulens, om bedoelde\n1982\r\n(3) SA p913\nVAN\r\nHEERDEN WN AR\nbevel\r\nte verkry. Dit is waar dat Bremer in briewe aan Kessler die houding\r\ningeneem het dat die verkoop van die aandele aan Kessler\ntersyde\r\ngestel kon word, maar indien die inhoud van die briewe saam met die\r\nbewerings in sy bestrydende verklaring gelees word,\nis daar weinig\r\ntwyfel dat hy nie tot regsaksie sou oorgegaan het nie.\nEk\r\nkom derhalwe tot die gevolgtrekking dat die tweede respondent nie\r\nbuitegeregtelik bereik het wat hy kon en sou bereik het indien\nhy sy\r\nvoorkoopsreg ingevolge die statute van die eerste respondent\r\nuitgeoefen het nie. Dit volg dus dat Kessler in verbreking van\ndie\r\nappellant se voorkoopsreg die aandele aan die tweede respondent\r\nverkoop het.\nDie\r\nappellant se smeekbedes is in effek daarop gerig om die aandele te\r\nbekom. As finale argument is dan ook namens die respondente\naangevoer\r\ndat 'n Hof in die uitoefening van 'n diskresie nie as't ware\r\nspesifieke nakoming in die guns van die appellant moet beveel\nnie.\nDit\r\nis aanvaarde reg dat 'n Hof wel in gepaste gevalle kan weier om aan\r\n'n kontraktant spesifieke nakoming toe te staan, wat dan\nmeebring dat\r\nhy slegs op die alternatiewe remedie van skadevergoeding geregtig is.\r\nHierdie diskresie strek wyd maar moet vanselfsprekend\njudisieël\r\nuitgeoefen word: Haynes v Kingwilliamstown Municipality\n1951 (2) SA\r\n371\n(A) te 378. In die Owsianick- saak supra te 320 en 325 het\r\nOGILVIE THOMPSON en WILLIAMSON ARR aanvaar dat sodanige diskresie ook\n\nuitgeoefen kan word wanneer die houer van 'n voorkoopsreg trag om sy\r\nreg af te dwing. In daardie saak was egter slegs die onderlinge\n\nregsposisies van die houer en die ander kontraktant ter sprake. In\r\ncasu geld 'n verskillende feitekompleks. Indien die appellant\ndeur\r\nuitoefening van sy voorkoopsreg in die plek van Kessler sou tree, sou\r\ndaar weliswaar 'n koopkontrak tot stand kom, maar aangesien\ndie\r\naandele reeds aan die tweede respondent oorgedra is, sou die\r\nappellant die aandele van laasgenoemde moes opvorder. Sy persoonlike\n\nreg met saaklike werking sou dus nie as 'n bloot kontraktuele\r\nvordering beskou kon word nie, en sou ook nie teen die ander\r\nkontraktant\ngerig wees nie.\nDaar\r\nis ook nog ander oorwegings wat my laat twyfel of die regsposisie met\r\nbetrekking tot 'n diskresie wat in sake soos die Haynes-\nsaak supra\r\ngeformuleer is, wel in 'n geval soos die onderhawige toepassing vind.\r\nVanweë die gevolgtrekking waartoe ek hieronder\nkom, veronderstel\r\nek egter ten gunste van die respondente dat sodanige wye diskresie\r\nwel in casu uitgeoefen kan word.\nDie\r\nomstandighede wat ter sprake kom, is die beweerde mala fide optrede\r\nvan die appellant en die verandering in die finansiële\nposisie\r\nvan die eerste respondent sedert 1974 toe die aandele aan die tweede\r\nrespondent oorgedra is.\nWat\r\neersgenoemde aspek betref, is dit nodig om aandag te gee aan Bremer\r\nse kennis en optrede voor en na die sluiting van die 1973\nooreenkoms.\r\nSoos blyk uit wat net na my agtergrondsuiteensetting gesê is,\r\nbeweer Bremer dat dit teen die einde van 1973 tot\nsy kennis gekom het\r\ndat Kessler en die appellant samesprekings gevoer het met die oog op\r\ndie verkoop van laasgenoemde se aandele\nin die eerste respondent.\r\nHoewel Bremer tydens die opstel van die bestrydende verklaring geweet\r\nhet presies wanneer die 1973 ooreenkoms\naangegaan is, vermy hy\n1982\r\n(3) SA p914\nVAN\r\nHEERDEN WN AR\nom\r\nte sê van wie hy die inligting verkry het en of dit voor of na\r\nsluiting van die ooreenkoms gebeur het. Volgens die onbeantwoorde\n\nbewerings van Yates in die repliserende verklaring moes Bremer se\r\nkennis geheel of gedeeltelik op Yates se mededelings aan hom\nberus\r\nhet. Onthou sal word dat volgens Yates hy voor die aangaan van die\r\ngenoemde ooreenkoms die aangeleentheid met Bremer bespreek\nhet, en\r\ndat laasgenoemde die houding ingeneem het dat hy geen beswaar teen\r\ndie voorgestelde verkoop van die aandele van Kessler\ngehad het nie\r\nmits die verbintenis van die eerste respondent teenoor Bremer Meulens\r\nnie daardeur geraak sou word nie. Die skrywe\nwat Bremer op 11 Maart\r\n1974 aan Yates gerig het, staaf mi die betrokke bewerings (vide para\r\n20 hierbo). Bremer se verwysing na\ndie versekering wat Yates en Bloom\r\naan hom gegee het 'if you would buy out Mr Kessler or sell to him',\r\nhet naamlik na woordlui\nbetrekking op 'n gebeure voordat 'n\r\nkoopkontrak - die 1973 ooreenkoms - daadwerklik aangegaan is. Die\r\nverdere verwysing in die\nskrywe na die raad wat Bremer van sy\r\nprokureurs ontvang het, spreek nie teen bedoelde konstruksie nie,\r\nwant hulle sou klaarblyklik\nwou vasstel of die verbintenis van die\r\neerste respondent teenoor Bremer Meulens nie nadelig getref is nie\r\ndeur iets vervat in die\n1973 ooreenkoms en die aanhangsels daartoe.\nEk\r\nvind ook nie in die eerste paragraaf van die skrywe - waarin Bremer\r\nmeld dat volgens sy prokureur\n'he has not received the\r\ndocuments regarding the purchase of your shares that was discussed\r\nwhilst we were in Windhoek'\niets\r\nwat my konstruksie weerlê nie. Hierdie paragraaf is goed te rym\r\nmet 'n situasie waarin Bremer en oa Yates die voorgestelde\nverkoop\r\nvan die aandele bespreek het, en Bremer daarna in kennis gestel is,\r\nof verneem het, dat die koop beklink is. Die laaste\nsin van die\r\nparagraaf waarin verwys is na Yates se herhaalde beloftes om die\r\ndokument aan die prokureur te stuur, dui ook daarop\ndat die gesprek\r\nin Windhoek waarskynlik 'n geruime tyd voor 11 Maart 1974 plaasgevind\r\nhet.\nDaar\r\nis 'n aantal verdere aanduidings wat ten gunste van Yates se weergawe\r\nspreek. Ek noem slegs twee. Eerstens is dit opmerklik\ndat Bremer, wat\r\nhom so bekla oor die appellant en Kessler se beweerde geknoeiery,\r\nself meld dat hy teen die einde van 1973 kennis\nvan die\r\nonderhandelinge tussen Kessler en die appellant verkry het, maar\r\nnêrens noem dat hy toe enige beswaar teen Kessler\nof die\r\nappellant geopper het nie. Tweedens steun Bremer in die bestrydende\r\nverklaring op 'n brief wat hy op 15 Maart 1974 aan Kessler\ngeskryf\r\nhet. Hierin meld hy oa dat Yates die prokureurs van Bremer Meulens\r\ngeskakel het om te hoor of die 'dokumente' - klaarblyklik\ndie\r\nafstanddoening - al geteken was en gesê het dat 'dit baie\r\nernstig en haastig is'. Na my mening is Yates se optrede te\n\nvereenselwig slegs met 'n stellige verwagting dat Bremer Meulens wel\r\ndie afstanddoening sou teken.\nNamens\r\ndie appellant is egter sterk steun geplaas op briewe wat Bremer en sy\r\nprokureurs in Maart 1974 aan Kessler gerig het. Die\nhouding wat in\r\nhierdie briewe ingeneem is, kan nie, so is betoog, met Yates se\r\nbewerings vereenselwig word nie. In hierdie skrywes\nis naamlik die\r\nhouding ingeneem dat die verkoop van die aandele aan Kessler\r\nonregmatig was en tersyde gestel kon word (vide para\n16 hierbo),\r\nterwyl\n1982\r\n(3) SA p915\nVAN\r\nHEERDEN WN AR\nBremer\r\nook sy verbasing uitgespreek het oor die 'ingewikkelde ooreenkomste'\r\nwat in Desember 1973 aangegaan was. Daar steek pit in\ndie advokaat se\r\nbetoog, maar die eienaardige is, veral in die lig van die feit dat\r\ndit die appellant was wat in stryd met die eerste\nrespondent se\r\nstatute opgetree het, dat Bremer nooit 'n soortgelyke skrywe aan\r\nYates gerig of laat rig het nie. En indien Bremer\nwel, soos Yates\r\nbeweer, voorwaardelik die voorgestelde verkoop goedgekeur het, kan 'n\r\nmens begryp waarom dit nie gebeur het nie.\n'n\r\nMoontlike verklaring vir die briewe aan Kessler en sy prokureurs is\r\ndat Bremer bewus of bevrees was dat die 1973 ooreenkoms nie\nspesifiek\r\nvir die voortsetting van die eerste respondent se verbintenis teenoor\r\nBremer Meulens voorsiening gemaak het nie, en dat\nhy druk op Kessler\r\nwou uitoefen om sodanige voortsetting te verseker.\nDat\r\ndaar geen poging was om die aangaan van die ooreenkoms vir Bremer\r\ngeheim te hou nie, blyk uit 'n brief wat Kessler se prokureurs\nreeds\r\nop 31 Januarie 1974 aan Bremer se prokureurs gerig het, en waarin\r\ngevra is dat Bremer of Bremer Meulens die ingeslote aanhangsels\nD en\r\nE moes voltooi en onderteken. Hierdie aanhangsels was onderskeidelik\r\ndie 1973 afstanddoening en die aksessore ooreenkoms met\nbetrekking\r\ntot die appellant se voorkoopsreg (vide para 9 hierbo). Die indruk\r\nwat 'n mens kry, is dat Kessler se prokureurs verwag\nhet dat Bremer\r\nof Bremer Meulens sonder beswaar 'n party tot die twee ooreenkomste\r\nsou word, en so 'n verwagting sou waarskynlik\nberus het op 'n houding\r\nwat Bremer reeds vroeër geopenbaar het.\nNamens\r\ndie respondente is klem gelê op die feit dat Yates vir die\r\neerste keer in die repliserende verklaring die meermaal\ngenoemde\r\ngesprek met Bremer in Windhoek vermeld het, en dat hy nie in die\r\nfunderende verklaring gesteun het nie op Bremer se voorwaardelike\n\ntoestemming tot die voorgenome verkoop van die aandele aan Kessler.\r\nSoos hieronder blyk, was dit egter nie vir die appellant nodig\nom\r\noorspronklik op sodanige toestemming te steun nie. Ek kan ook niks\r\nsinisters daarin vind dat die gesprek eers in die repliserende\n\nverklaring vermeld is nie. In hierdie verband dien die aandag daarop\r\ngevestig te word dat nieteenstaande meer as een skrywe van\nYates aan\r\nBremer waarin spesifiek gewys is op die voorkoopsreg wat die\r\nappellant teenoor Kessler voorbehou het, en waarin inligting\noor die\r\noordrag van die aandele deur Kessler aan die tweede respondent\r\naangevra is, Bremer nooit die houding ingeneem het dat hy\ndie oordrag\r\nbewerkstellig het omdat hy nie voorkennis van die 1973 ooreenkoms\r\ngehad het nie. Inteendeel het hy in 'n skrywe aan\ndie appellant\r\nvalslik beweer dat die oordrag geskied het omdat Kessler hom die\r\nversekering gegee het\n'that he did not in any\r\nway oblige himself or the company...'\n(vide\r\npara 20 hierbo). Yates kon dus nouliks verwag het dat Bremer in die\r\nbestrydende verklaring vir die eerste keer sou steun op\nagterbakse\r\ngedrag aan die kant van die appellant en Kessler.\nEk\r\nmeen nie dat Yates se weergawe inherent onwaarskynlik is nie. By 'n\r\nopweging van die tersaaklike bewerings in die bestrydende\nen\r\nrepliserende verklarings begunstig die waarskynlikhede na my mening\r\ndus Yates se weergawe van die genoemde gesprek. Indien ek\negter\n1982\r\n(3) SA p916\nVAN\r\nHEERDEN WN AR\nverkeerd\r\nsou wees, kan, op die beste vir die respondente, Yates se weergawe\r\nnie verwerp word nie.\nNamens\r\ndie appellante is egter ook betoog dat omdat Yates se tersaaklike\r\nbewerings vir die eerste keer in die repliserende verklaring\ngemaak\r\nis, dié hoegenaamd nie in ag geneem kan word nie. Indien die\r\nbewerings as deel van die appellant se saak in die funderende\n\nverklaring gemaak moes gewees het, sou die betoog gefundeerd gewees\r\nhet. Maar, soos reeds aangetoon, was dit nie deel van die appellant\n\nse skuldoorsaak dat die tweede respondent wel, en die appellant nie,\r\nmala fide opgetree het. Dit was Bremer wat in sy beantwoordende\n\nverklaring 'n klagte van kwaaie trou aan die deur van die appellant\r\ngelê het, en laasgenoemde was geregtig om daarop te antwoord\n\nvir sover die klag as 'n vorm van spesiale verweer in aanmerking kon\r\nkom. In die onderhawige verband is die vraag of die appellant\nmala\r\nfide opgetree het, van belang slegs by oorweging van die uitoefening\r\nvan die diskresie onder bespreking, en myns insiens is\ndit duidelik\r\ndat die bewyslas op die respondente gerus het om aan te toon waarom\r\ndie diskresie uitgeoefen moes word. Immers, indien\n'n skuldige party\r\nversoek dat die Hof nie spesifieke nakoming moet beveel nie, vra hy\r\n'n tegemoetkoming, en tensy, moontlik, die\nopenbare belang op die\r\nspel is, moet hy deur die nodige bewysmateriaal die grondslag vir die\r\ntegemoetkoming lê. Derhalwe\nwas die appellant ten volle\r\ngeregtig om te antwoord op die beskuldiging dat hy mala fide opgetree\r\nhet.\nNie\r\neen van die partye het die Hof a quo versoek om die geskil onder\r\nbespreking met behulp van mondelinge getuienis op te los nie,\nen\r\nnamens die respondente is sodanige aansoek ook nie aan hierdie Hof\r\ngerig nie. Dit is reeds herhaaldelik beslis dat 'n applikant\nin\r\nmosieverrigtinge in die Reël nie kan slaag nie indien\r\ntersaaklike en egte feitegeskille uit die stukke blyk, en dat die\n\napplikant in sodanige geval aansoek moet doen om die aanhoor van\r\nmondelinge getuienis. Dit is egter nie 'n reël sonder\r\nuitsonderings\nnie. In Tomkin (Pty) Ltd v Bauer\n1931 TPD 292\n, 'n geval\r\nvan 'n bestrede sekwestrasie-aansoek, het GREENBERG R in verband met\r\nmosieverrigtinge in die algemeen die volgende gesê\n(te 294):\n'If a party against whom\r\nthe balance of probabilities lies is not prepared to claim that viva\r\nvoce evidence will disturb the balance,\nit seems to me that this\r\nattitude goes a long way towards entitling the Court to say that such\r\nevidence will not have that effect...'\nIn\r\nR Bakers (Pty) Ltd v Ruto Bakeries (Pty) Ltd\n1948 (2) SA 626\n(T) te\r\n631, het 'n Volle Hof beslis dat stellings soos bogenoemde slegs van\r\ntoepassing is in gevalle waarin mosieverrigtinge statutêr\n\nvoorgeskryf word. 'n Gedeelte van die motivering in laasgenoemde saak\r\nis - ook deur 'n Volle Hof - gekritiseer in Room Hire Co\n(Pty) Ltd v\r\nJeppe Street Mansions (Pty) Ltd\n1949 (3) SA 1155\n(T) te 1159 ev, maar\r\ndie Hof het ook aanvaar dat 'n onderskeid getrek moet word tussen\r\ngevalle waarin mosieverrigtinge statutêr\nvoorgeskryf word en\r\ndié waarin die applikant uit eie keuse van dié\r\nprosedurevorm gebruik maak. In nie een van laasgenoemde\nsake is egter\r\nverwys nie na die beslissing in Prinsloo v Shaw\n1938 AD 570.\nIn\r\nhierdie saak, waarin die Hof a quo 'n aansoek om 'n interdik\r\naangehoor het, is naamlik gesê (te 575):\n'... I think the fact\r\nthat the respondent did not avail himself of the provision\n1982\r\n(3) SA p917\nVAN\r\nHEERDEN WN AR\nalready quoted to make an\r\napplication for the attendance and cross-examination of any of the\r\nwitnesses is an element to be taken\ninto consideration (see Tomkin\r\n(Pty) Ltd v Bauer\n1931 TPD 292).'\nEn\r\nin nog 'n beslissing van die Transvaalse Volle Hof in Kuper v\r\nStellenbosch Farmers' Winery Ltd\n1961 (3) SA 56\n(T) sê KUPER R\r\n(te 58):\n'In motion proceedings if\r\na person against whom the balance of probabilities is, seeks an\r\nopportunity to upset the balance by giving\nevidence he should, save\r\nin exceptional circumstances, be afforded that opportunity.'\nEk\r\nvind dit onnodig om standpunt in te neem aangaande die vraag of die\r\nstellings in die Bauer- saak supra beperk moet word tot gevalle\n\nwaarin 'n statutêre bepaling mosieverrigtinge voorskryf. Dit is\r\nin elk geval duidelik dat algemeen aanvaar word dat minstens\nin\r\nsodanige gevalle die party teen wie die oorwig van waarskynlikhede\r\ngeld in die reël aansoek moet doen om die aanhoor van\nmondelinge\r\ngetuienis indien hy 'n uitspraak teen hom wil vermy. En in die Room\r\nHire- saak supra te 1164 word gesê dat in\nander gevalle van\r\negte feitegeskille\n'the Court should\r\nordinarily decline to decide the dispute purely on the probabilities\r\nas disclosed in the affidavits...'.\n(My\r\nkursivering.)\nSoos\r\nreeds aangetoon, het die appellant in die onderhawige geval sy\r\nskuldoorsaak bewys en was hy prinsipieel geregtig om deur uitoefening\n\nvan sy voorkoopsreg oordrag van die aandele te vorder. Soos ook\r\naangetoon, het die las op die respondente gerus betreffende die\nlê\r\nvan 'n feitlike grondslag waarop die Hof a quo sy veronderstelde\r\ndiskresie in hulle guns kon uitoefen. Die geskil onder\nbespreking het\r\nbetrekking slegs op 'n vergunning aangevra deur die respondent sover\r\ndit spesifieke remedies van die appellant betref,\nen raak nie die\r\nmeriete van laasgenoemde se skuldoorsaak nie. Na my mening moet 'n\r\nparty wat sodanige vergunning aanvra, pro tanto\nas applikant beskou\r\nword en in geval van 'n feitegeskil rekende die grondslag van die\r\nvergunning wat deur hom bewys moet word,\nmoet hy in die Reël\r\naansoek doen om die aanhoor van mondelinge getuienis - te meer in 'n\r\ngeval soos die onderhawige waarin\ndie oorwig van waarskynlikhede teen\r\nhom spreek.\nAangesien\r\ndie respondente nie so 'n aansoek gerig het nie - en myns insiens die\r\nonderhawige nie 'n geval is waarin 'n Hof mero motu\ndie aanhoor van\r\nmondelinge getuienis moet beveel nie - kan die respondente dus nie\r\nsteun op die omstrede bewering dat die appellant\nte kwaaie trou\r\nopgetree het in die sin dat Bremer nie geken is nie voordat die 1973\r\nooreenkoms aangegaan is.\nIndien\r\nYates die waarheid spreek, het Bremer in soveel woorde te kenne gegee\r\ndat hy geen beswaar teen die aangaan van die 1973 ooreenkoms\ngehad\r\nhet nie mits, soos reeds genoem, Bremer Meulens se verbintenis nie\r\ndaardeur geraak sou word nie. Dit was klaarblyklik die\nbedoeling van\r\ndie appellant en Kessler dat die verbintenis moes bly voortbestaan,\r\nen na my mening het hulle dus te goeie trou gehandel\ntoe hulle die\r\nooreenkoms gesluit het in die stellige verwagting dat Bremer nie\r\ndaarteen gekant was nie. Teen die respondente moet\ndus veronderstel\r\nword nie slegs dat al vier direkteure van die tweede respondent in\r\nkennis gestel is van die voorneme om die ooreenkoms\naan\n1982\r\n(3) SA p918\nVAN\r\nHEERDEN WN AR\nte\r\ngaan nie, maar ook dat al vier daartoe toegestem het, sy dit dan ook\r\nvoorwaardelik in Bremer se geval.\nDaar\r\nis ook 'n verdere rede waarom ek, selfs indien Bremer se bewerings as\r\njuis aanvaar word, nie die veronderstelde diskresie in\ndie guns van\r\ndie respondente sou uitoefen nie. Soos reeds meermale aangedui, is\r\nBremer se houding dat hy, namens Bremer Meulens,\ndeur die reg in eie\r\nhande te neem in plaas van aksie teen die appellant in te stel,\r\neenvoudig kwaad met kwaad vergeld het. Soos\nook aangetoon, het hy in\r\ndie proses die voorkoopsreg wat die appellant voorbehou het tot niet\r\ngemaak. Verder het hy, anders as\nwat die appellant en Kessler in 1974\r\ngedoen het, die aangaan van die ooreenkoms tussen Kessler en die\r\ntweede respondent vir die\nappellant geheim gehou oor 'n tydperk van\r\nbykans ses jaar, en uiteindelik 'n blatante leuen vertel toe die\r\nappellant navraag by\nhom gedoen het. En ek meen nie dat 'n Hof\r\nsodanige gedrag as't ware kan goedkeur deur die veronderstelde\r\ndiskresie in die guns\nvan Bremer Meulens, as een van die werklik\r\nbelanghebbende partye, uit te oefen nie.\nDie\r\ntweede aspek wat oorweeg moet word, is die beweerde verbeterde\r\nfinansiële posisie van die eerste respondent gedurende die\nlang\r\ntydsverloop vanaf 1974 totdat die aansoek in 1979 aanhangig gemaak\r\nis. Hieroor hoef nie veel gesê te word nie. Die aangaan\nvan die\r\n1973 ooreenkoms was nie vir Bremer geheim gehou nie, maar dieselfde\r\nkan nie gesê word nie van die koopkontrak van\ndie aandele wat\r\nin 1974 tussen Kessler en die tweede respondent aangegaan is. Dit\r\nblyk gemene saak te wees dat Bremer nooit 'n\nwoord daaroor teenoor\r\ndie appellant gerep het nie, en volgens Yates het die appellant eers\r\nin 1979 van die verkoop bewus geword.\nSelfs toe die appellant hierna\r\nnavraag by Bremer gedoen het, het laasgenoemde nie beweer nie dat hy\r\n'n oordrag van die aandele\naan die eerste respondent bewerkstellig\r\nhet vanweë die appellant se vorige optrede in stryd met die\r\ntweede respondent se voorkoopsreg.\nInteendeel het hy in 'n skrywe aan\r\ndie appellant bewustelik die onware bewering gemaak dat die oordrag\r\ngeskied het omdat Kessler\ndie versekering gegee het dat hy hom nie op\r\nenige wyse betreffende die aandele verbind het nie (vide para 20\r\nhierbo). Ek sê\ndit omdat dit gemene saak is dat Bremer reeds in\r\n1974 insae in die 1973 ooreenkoms en die aksessore ooreenkomste\r\ndaartoe gehad\nhet, en dus wel deeglik bewus was van die verkoopsreg\r\nwat die appellant teenoor Kessler voorbehou het. Soos reeds\r\nherhaaldelik\ngenoem, was die ander direkteure van die tweede\r\nrespondent partye tot die aksessore ooreenkomste, en dit val dus nie\r\nin te sien\nnie waarom 'n mens simpatie sal hê vir die tweede\r\nrespondent vanweë die feit dat die aandele wat van Kessler\r\nverkry\nis gedurende die tydperk van geheimhouding moontlik in waarde\r\nvermeerder het.\nIn\r\nelk geval blyk dit dat die posisie van die eerste respondent slegs in\r\n'n beperkte sin verbeter het, en dat op 30 Junie 1978 (die\nlaaste\r\ndatum waarvoor Bremer syfers verstrek) die aandeelhouersbelang steeds\r\nR374 (negatief) was en dus nie 'n positiewe waarde\ngehad het nie. Dit\r\nis ook nodig om te meld dat verreweg die grootste belang in die\r\ntweede respondent deur die boedel van Kessler\nen Bremer Meulens gehou\r\nword, en dat dit juis Kessler en Bremer, namens Bremer Meulens,\n1982\r\n(3) SA p919\nVAN\r\nHEERDEN WN AR\nwas\r\nwat in stryd met die appellant se voorkoopsreg opgetree het.\nSamevattend\r\nis ek van mening dat indien ek 'n wye diskresie sou hê om nie\r\n'n bevel gemik op spesifieke nakoming, in die breë\nsin, te\r\nverleen nie, ek in die lig van wat reeds gesê is dit nie ten\r\ngunste van die respondente sou uitoefen nie. Ek kan\nook byvoeg dat\r\ndit geensins blyk dat 'n aanspraak op skadevergoeding in die\r\nonderhawige geval vir die appellant 'n bevredigende\nalternatiewe\r\nremedie sal wees nie.\nTen\r\nslotte kom ek by die appellant se smeekbedes. Onthou sal word dat die\r\neerste daarvan gerig was op tersydestelling van die verkoop\nof\r\nvervreemding en oordrag van die betrokke 15 000 aandele deur Kessler\r\naan die tweede respondent, en die tweede op verlening van\n'n bevel\r\nwat die derde respondent sou verplig om die aandele aan die appellant\r\naan te bied teen dieselfde prys en volgens dieselfde\nbedinge waarop\r\nen waarteen Kessler die aandele aan die tweede respondent vervreem\r\nhet.\nIn\r\ndie eerste instansie dien opgemerk te word dat die koopkontrak tussen\r\nKessler en die tweede respondent nie tersyde gestel kan\nword nie.\r\nGerieflikheidshalwe het ek tot dusver dit gehad oor die houer van 'n\r\nvoorkoopsreg wat in die plek van die derde tree,\nmaar daardeur wou ek\r\nnie te kenne gee dat hy as koper die derde vervang nie. Die juiste\r\nposisie is dat by uitoefening van 'n voorkoopsreg\nna sluiting van 'n\r\nkoopkontrak met 'n derde 'n selfstandige, en nie 'n vervangende nie,\r\nkoopkontrak tot stand kom. Soos Larenz\n(op cit te 132) dit stel (vry\r\nvertaal):\n'Die uitoefening van die\r\nvoorkoopsreg raak nie die geldigheid nie van die koopkontrak\r\naangegaan tussen die derde en die gebondene\n(verkoper) nie.'\nTweedens,\r\nen op die veronderstelling dat 'n Hof wel die oordrag van die\r\nkoopgoed aan 'n derde in stryd met 'n voorkoopsreg in 'n\nbepaalde\r\ngeval tersyde kan stel, meen ek nie dat sodanige bevel in casu\r\nverleen moet word nie. Hoewel Yates sê dat die appellant\nsy\r\nvoorkoopsreg wil uitoefen, het dit nog nie gebeur nie. Indien, om een\r\nof ander rede, die appellant teen uitoefening sou besluit,\nsou 'n\r\ntersydestelling van die oordrag geen doel gedien het nie. Op die\r\nkeper beskou, is dit uit die oogpunt van die appellant\nook nie nodig\r\ndat die oordrag vernietig word nie. Soos blyk uit wat reeds gesê\r\nis, was die appellant geregtig om deur uitoefening\nvan sy reg 'n\r\nkoopkontrak tussen hom en die derde respondent (as eksekuteur van die\r\nboedel van Kessler) tot stand te bring, in\nwelke geval hy daarna\r\nsonder meer op grond van die kennisleer oordrag van die aandele van\r\ndie tweede respondent sou kon vorder.\nWat\r\ndie tweede smeekbede betref, het die advokaat vir die appellant erken\r\ndat dit nie toegestaan kan of behoort te word nie, en\nversoek dat 'n\r\nverklarende bevel aangaande die appellant se regte verleen word. Hy\r\nhet ook versoek dat sodanige bevel op beide\ndie verkoopte aandele en\r\nvorderings betrekking moet hê. Geen beswaar teen hierdie\r\nversoeke is namens die respondente geopper\nnie. Ek hoef dus slegs te\r\nsê dat ek sterk twyfel het of 'n Hof 'n verkoper wat in stryd\r\nmet 'n voorkoopsreg opgetree het,\nkan beveel om 'n aanbod aan die\r\nreghebbende te maak. In casu benodig die appellant in elk geval nie\r\nsodanige bevel ten einde sy\nvoorkoopsreg uit te oefen nie.\nDie\r\nformulering van gepaste verklarende bevel bied probleme. Indien\n1982\r\n(3) SA p920\nBOTHA\r\nWN AR\ndie\r\nappellant met bewussyn van die juiste regsposisie gehandel het, kon\r\nhy reeds in 1979 sy voorkoopsreg uitgeoefen het. Dit kom\nmy dus voor\r\ndat in effek slegs verklaar behoort te word dat die gewraakte verkoop\r\nvan die aandele en vorderings aan die tweede\nrespondent, en die\r\noordrag van die aandele in laasgenoemde se naam, in stryd met die\r\nappellant se voorkoopsreg geskied het, en\ndat geoordeel volgens die\r\ngeskilpunte geopper in die stukke, die appellant geregtig is om deur\r\nuitoefening van sy voorkoopsreg\ndie aandele en vorderings op te\r\nvorder.\nDie\r\nappellant se derde smeekbede was gerig op verkryging van 'n bevel wat\r\ndie tweede en derde respondente sou verbied om die aandele\nte verkoop\r\nof te vervreem aan iemand anders as die appellant totdat die\r\nappellant sou versuim om binne 'n tydperk van dertig dae\ndie aanbod,\r\nwat die derde respondent volgens die eerste smeekbede verplig sou\r\nword om te maak, te aanvaar. Uit wat reeds gesê\nis, volg dat\r\nook hierdie smeekbede nie toegestaan kan word nie.\nDie\r\nresultaat is dus dat die appèl slaag met koste, insluitende\r\ndié van twee advokate, en dat die bevel van die Hof\na quo deur\r\ndie volgende vervang word:\n'(1) Dit word verklaar\r\ndat die verkoop deur Kessler in 1974 aan die tweede respondent van\r\ndie aandele en vorderings in en teen die\neerste respondent, en die\r\ndaaropvolgende oordrag van die aandele aan die tweede respondent,\r\ngeskied het in stryd met die applikant\nse voorkoopsreg teen Kessler\r\nvoortspruitende uit die ooreenkoms aangegaan in Desember 1973, en\r\ndat, in soverre dit die geskilpunte\naangaan wat in die stukke geopper\r\nis, die applikant geregtig is om deur uitoefening van sy voorkoopsreg\r\ndie aandele en vorderings\nop te vorder.\n(2) Die eerste, tweede en\r\nderde respondente word beveel om gesamentlik en afsonderlik die koste\r\nvan die aansoek op 'n onbestrede\nbasis te betaal, terwyl die eerste\r\nen tweede respondente gelas word om gesamentlik en afsonderlik alle\r\noorblywende koste, meegebring\ndeur hul verset, te betaal.\r\nLaasgenoemde koste sluit in dié verbonde aan die optrede van\r\ntwee advokate.\nMILLER\r\nAR en HOLMES WN AR het met VAN HEERDEN WN AR saamgestem.\nJudgment\nBOTHA\r\nWN AR: Die feite en die geskilpunte in hierdie appèl blyk uit\r\ndie uitspraak van my Kollega VAN HEERDEN. Ek stem met\neerbied nie\r\nsaam met sy gevolgtrekking dat die appèl slaag nie. Na my\r\nmening moet die appèl misluk, om die redes\nwat volg.\nMy\r\nKollega bevind, op grond van die gesag wat in sy uitspraak ontleed\r\nword, dat die appellant in beginsel aanspraak kan maak op\ndie\r\npositiewe afdwinging van die voorkoopsreg wat hy teenoor Kessler\r\nbeding het (ek sal daarna verwys as die appellant se terugkoopsreg).\n\nSy gevolgtrekking in hierdie opsig is in ooreenstemming met dié\r\nvan OGILVIE THOMPSON AR in Owsianick v African Consolidated\nTheatres\r\n(Pty) Ltd\n1967 (3) SA 310\n(A) te 320G. Ek stem met die gevolgtrekking\r\nsaam. Vir die doeleindes van my beslissing is dit egter nie vir my\n1982\r\n(3) SA p921\nBOTHA\r\nWN AR\nnodig\r\nom in te gaan op 'n vertolking van die gesag wat deur my Kollega\r\nbespreek word, of op die regswetenskaplike uitleg van wat\ngebeur as\r\ndaar 'n verbreking van 'n voorkoopsreg plaasvind en die reghebbende\r\nstappe wil doen om sy reg af te dwing in omstandighede\nsoos dié\r\nvan die huidige saak nie. Ek aanvaar bloot argumentshalwe dat my\r\nKollega se uitleg van die regsposisie in hierdie\nverband korrek is.\nWaar\r\nek van my Kollega verskil, is oor die vraag of die Hof in 'n geval\r\nsoos die huidige 'n diskresie het om die positiewe afdwinging\nvan sy\r\nregte te weerhou van iemand in die posisie van die appellant, en\r\nindien wel, oor die verdere vraag of sodanige diskresie\naan die hand\r\nvan die feite in hierdie saak teen die appellant uitgeoefen behoort\r\nte word. My Kollega betwyfel die korrektheid van\n'n positiewe\r\nbeantwoording van die eerste vraag, maar beantwoord in elk geval die\r\ntweede vraag ontkennend. My sienswyse is dat\nbeide vrae bevestigend\r\nbeantwoord behoort te word.\nTen\r\nopsigte van eise om spesifieke nakoming van 'n kontrak is dit\r\nduidelik dat die Hof 'n diskresie het om te weier om spesifieke\n\nnakoming te gelas. In Haynes v Kingwilliamstown Municipality\n1951 (2)\r\nSA 371\n(A) te 378F is die posisie soos volg gestel:\n'It is, however, equally\r\nsettled law with us that although the Court will as far as possible\r\ngive effect to a plaintiff's choice\nto claim specific performance it\r\nhas a discretion in a fitting case to refuse to decree specific\r\nperformance and leave the plaintiff\nto claim and prove his id quod\r\ninterest. The discretion which a Court enjoys, although it must be\r\nexercised judicially, is not\nconfined to specific types of cases, nor\r\nis it circumscribed by rigid rules. Each case must be judged in the\r\nlight of its own circumstances.'\nOnder\r\ndie voorbeelde wat DE VILLIERS WN AR aangegee het van die gronde\r\nwaarop die Hof sy diskresie teen die verlening van 'n bevel\ntot\r\nspesifieke nakoming kan uitoefen, kom die volgende voor:\n'(e)   where it\r\nwould operate unreasonably hardly on the defendant, or where the\r\nagreement giving rise to the claim is\nunreasonable, or where the\r\ndecree would produce injustice, or would be inequitable under all the\r\ncircumstances.'\nDE\r\nVILLIERS WN AR het 'n uittreksel uit die uitspraak van SCHREINER AR\r\nin R v Milne and Erleigh (7)\n1951 (1) SA 791\n(A) aangehaal (te 379A),\r\nwat gedeeltelik soos volg lui:\n'In our law a grant of\r\nspecific performance does not rest upon any special jurisdiction; it\r\nis an ordinary remedy to which in a\nproper case the plaintiff is\r\nentitled. But the Court has a discretion whether to grant the order\r\nor not... generally, specific\nperformance will be refused where it\r\nwould be 'inequitable in all the circumstances'... 'or where from a\r\nchange of circumstances\nor otherwise it would be unconscientious' to\r\nenforce the contract specifically...'\nen\r\nhet ook 'n uittreksel uit Story Equity Jurisprudence met goedkeuring\r\naangehaal (te 379D), wat ten dele soos volg lui:\n'In truth the exercise of\r\nthis whole branch of Equity Jurisprudence respecting the rescission\r\nand specific performance of contracts\nis not a matter of right in\r\neither party, but it is a matter of discretion in the Court: not\r\nindeed of arbitrary or capricious\ndiscretion dependent upon the mere\r\npleasure of the Judge, but of that sound and reasonable discretion\r\nwhich governs itself as far\nas it may by general rules and\r\nprinciples, but which at the same time withholds or grants relief,\r\naccording to the circumstances\nof each particular case, when these\r\nrules and principles will not furnish any exact measure of justice\r\nbetween the parties. On\nthis account it is not possible to lay down\r\nany rules and principles\n1982\r\n(3) SA p922\nBOTHA\r\nWN AR\nwhich are of absolute\r\nobligation and authority in all cases; and therefore it would be a\r\nwaste of time to attempt to limit the principles\nor the exceptions\r\nwhich the complicated transactions of the parties and the\r\never-changing habits of society may at different times\nand under\r\ndifferent circumstances require the Court to recognise or consider.'\nEk\r\ngee hierdie aanhaling hier weer omdat die benadering wat daarin\r\nweerspieël word na my mening treffend van toepassing is\nop die\r\nomstandighede van die huidige saak.\nIn\r\ndie Owsianick- saak supra te 320E - G het OGILVIE THOMPSON AR beslis\r\ndat die afdwinging van die reg van die houer van 'n voorkoopsreg\nom\r\n'n koper te word van die betrokke voorwerp onderhewig is aan die\r\ndiskresie van die Hof om 'n bevel tot spesifieke nakoming te\nweier,\r\nen WILLIAMSON AR het van dieselfde standpunt uitgegaan (te 325H -\r\n326A). Ek kan aan geen grond dink waarop hierdie standpunt\n\nbevraagteken hoef te word nie. As aanvaar word dat die houer van 'n\r\nvoorkoopsreg in die by ooreenkoms bepaalde omstandighede deur\n'n\r\neensydige wilsverklaring en sonder bystand van die Hof die koper van\r\ndie betrokke voorwerp kan word, dan kan hy tog nie lewering\nvan die\r\nvoorwerp, dws spesifieke nakoming van die koopkontrak, afdwing sonder\r\n'n bevel van die Hof nie, en dis klaarblyklik op\nsodanige afdwinging\r\nwat die uitlatings van OGILVIE THOMPSON AR en WILLIAMSON AR IN DIE\r\nOwsianick- saak supra betrekking het. Daar\nkan geen rede wees waarom\r\nhierdie soort eis om spesifieke nakoming in 'n buitengewone klas moet\r\nval wat nie onderhewig is aan die\nalgemene oorheersende diskresie van\r\ndie Hof soos dit in ons reg op hierdie gebied geld nie.\nIn\r\ndie Owsianick- saak het die Hof nie te doen gehad met 'n geval waar\r\ndie betrokke voorwerp alreeds verkoop en gelewer was aan\n'n derde met\r\nkennis van die reghebbende se verkoopsreg nie, soos in die huidige\r\nsaak wel die geval is met verwysing na die verkoop\nen lewering van\r\ndie aandele deur Kessler aan die tweede respondent. Ek is egter\r\noortuig daarvan dat die bykomstige aanwesigheid\nvan 'n derde persoon\r\nwat met kennis van die regte van die houer van die voorkoopsreg die\r\nvoorwerp verkry het, geen afbreuk doen\naan die toepaslikheid van die\r\nHof se diskresie om te weier om die positiewe afdwinging van die reg\r\nas sodanig te gelas nie. Die\noorsprong van daardie reg bly steeds die\r\nkontrak waardeur dit in die lewe geroep is, en die aangevraagde\r\nregshulp bly steeds gerig\nop die spesifieke nakoming van die kontrak,\r\nselfs in soverre as wat die reghebbende die voorwerp in die hande van\r\ndie derde met\nkennis wil opvolg, wat ook al die regswetenskaplike\r\nverklaring mag wees wat die sogenaamde kennisleer ten grondslag lê.\r\nOf\ndaar nou gesê word dat daar op grond van die derde se kennis\r\naan die persoonlike reg van die reghebbende saaklike werking\nverleen\r\nword (soos my Kollega VAN HEERDEN in sy uitspraak sê), of dat\r\ndie reghebbende se eis teen die derde 'n deliktuele\nof quasi-\r\ndeliktuele vordering is (soos in die loop van die betoog voor hierdie\r\nHof aan die hand gedoen is), of op watter grondslag\ndie\r\naanspreeklikheid van die derde ook al gestel word - dit is vrae\r\nwaaroor ek geen mening hoef uit te spreek nie - die wese van\ndie\r\nreghebbende se eis bly na my oordeel steeds gerig daarop om die\r\nafdwinging van sy kontrak in forma specifica te bewerkstellig.\n\nGevolglik het die Hof na my mening die bevoegdheid\n1982\r\n(3) SA p923\nBOTHA\r\nWN AR\nom\r\nin die uitoefening van 'n diskresie, wanneer die omstandighede dit\r\nregverdig, te weier om die reghebbende sy eis te laat afdwing,\nook\r\nteen die derde met kennis, op dieselfde grondslag as wat uiteengesit\r\nis in die hierbo aangehaalde uittreksel uit die werk van\nStory.\nIn\r\nsoverre my benadering neerkom op 'n uitbreiding van die Hof se\r\ndiskresie tot 'n soort geval ten opsigte waarvan dit voorheen\nnog nie\r\nerken is nie, is dit miskien wesenlik om iets meer te sê oor\r\ndie bestaan van so 'n diskresie. Ek is bewus daarvan\ndat VAN DEN\r\nHEEVER AR in Preller and Others v Jordaan\n1956 (1) SA 483\n(A) te 500G\r\nsy instemming betuig het met Schorer se waarskuwing:\n'dat 'n Regter wat\r\nvolgens sy gesonde verstand, na goeddunk en sonder regsreëls kan\r\noordeel meer te vrese is as honde en slange'.\nEk\r\nis ook bewus van die kritiek wat al uitgespreek is teen die wye\r\ndiskresie wat in die regspraak aanvaar is met betrekking tot\nbevele\r\ntot spesifieke nakoming (kyk bv De Wet en Yeats Kontraktereg en\r\nHandelsreg 4de uitg te 190 - 191). Feit is egter dat die\nerkenning\r\nvan 'n wye regterlike diskresie by eise om bevele tot spesifieke\r\nnakoming vas en onherroeplik ingeburger is in ons reg.\nAfgesien\r\ndaarvan, is my eie mening dat dit as 'n kwessie van gesonde\r\nregsbeleid wenslik is om ten opsigte van sodanige eise aan\ndie Hof 'n\r\ndiskresie toe te vertrou. Gevolglik het ek geen huiwering nie om so\r\n'n diskresie uit te brei tot 'n geval soos die huidige,\nwaar die\r\nbestaansreg daarvan op grond van dieselfde oorwegings van regsbeleid\r\nmet ewe veel krag verdedigbaar is. In hierdie verband\nwil ek dit waag\r\nom die hierbo-aangehaalde waarskuwing van Schorer te probeer\r\nbeantwoord met 'n aanhaling van wat Molengraaff in\n1887 gesê\r\nhet (my Kollega VAN HEERDEN het my goedgunstiglik na hierdie passasie\r\nverwys, soos dit weergegee word in sy doktorale\nproefskrif, Grondslae\r\nvan die Mededingingsreg (1958) te 285):\n'Ongetwijfeld wordt bij\r\nonze opvatting zeer veel overgelaten aan de subjectiewe meening, aan\r\ndie appreciatie van den rechter, maar\njuist daarin zien wij niet het\r\nminste bezwaar. Integendeel het behoort oe het meest eigenaardig tot\r\nde taak van den rechter, om\ndaar te beslissen waar alles afhangt van\r\ndie appreciatie der omstandigheden; juist daar is de rechter het\r\nnuttigst werkzaam en\nook het meest onmisbaar, waar wij de\r\nonpartijdige uitspraak van vroede mannen noodig hebben; willen of\r\nkunnen wij de uitspraak\nniet aan hem overlaten, vertrouwen wij die\r\nniet aan hem toe, wij deden waarlijk het beste door onze rechters af\r\nte schaffen.'\nVervolgens\r\nwend ek my tot die feite van die huidige saak. Ter aanvang is dit\r\nnodig om aandag te skenk aan die algemene benadering\nwat na my mening\r\ngevolg behoort te word tot die bewerings wat voorkom in die beëdigde\r\nverklarings van Yates en Bremer. As\nalgemene uitgangspunt kan 'n\r\napplikant in mosieverrigtinge op finale regshulp van die soort wat\r\nhier ter sprake is op die stukke\nen sonder die aanhoor van mondelinge\r\ngetuienis aanspraak maak slegs as dit blyk dat hy op sodanige\r\nregshulp geregtig is op grondslag\nvan die bewerings wat gemaak word\r\ndeur die respondent en sodanige van die applikant se bewerings as wat\r\ndeur die respondent erken\nword (vgl Stellenbosch Farmers' Winery Ltd\r\nv Stellenvale Winery (Pty) Ltd\n1957 (4) SA 234\n(K) te 235E - G;\r\nBurnkloof Caterers (Pty) Ltd v Horseshoe Caterers (Green Point) (Pty)\r\nLtd\n1976 (2) SA 930\n(A) te 938A - C; Tamarillo (Pty) Ltd v B N Aitken\r\n(Pty) Ltd\n1982 (1) SA 398\n(A) te 430G - 431A). Ek sal na\n1982\r\n(3) SA p924\nBOTHA\r\nWN AR\nhierdie\r\nposisie verwys as die algemene reël wat geld by\r\nmosieverrigtinge. Op die algemene reël is daar wel\r\nuitsonderings,\nsoos bv waar die bewerings of die ontkennings van die\r\nrespondent so vergesog of klaarblyklik onhoudbaar is dat die\r\nverwerping daarvan\nbloot op die stukke geregverdig is. Vir my\r\ndoeleindes is dit nie nodig om verder hierop uit te brei nie. Van\r\nbelang is dat die\nalgemene reël na my mening klaarblyklik ook\r\nvan toepassing is op verwere wat die respondent teen die applikant se\r\neise opper\nin sy beantwoordende verklaring. As die respondent se\r\nbewerings 'n verweer openbaar, dan kan die applikant op die stukke\r\nnie slaag\nnie, al sou hy sodanige bewerings in sy repliserende\r\nverklaring ontken, en al sou die bewyslas ten opsigte van die verweer\r\nvolgens\ndie gewone toepaslike reëls by die respondent berus. Na\r\nmy oordeel geld dieselfde posisie met betrekking tot feite wat 'n\r\nrespondent beweer ter ondersteuning van 'n verweer dat die Hof in die\r\nuitoefening van 'n diskresie wat aan hom toekom die applikant\nsy\r\naangevraagde regshulp moet ontsê. Ek kan geen rede insien\r\nwaarom so 'n verweer op 'n ander grondslag behandel moet word\nas\r\nenige ander verweer nie. Trouens, indien daar enige verskil bestaan,\r\nkan daar met krag geredeneer word dat 'n respondent se\nberoep op die\r\ndiskresie van die Hof in 'n geval soos die huidige met meer\r\ntoeskietlikheid behandel behoort te word as 'n ander\nverweer, op\r\ngrond van die wye en onomskrewe aard van die Hof se diskresie (vgl\r\ndie Tamarillo- saak supra te 443B - F).\nIn\r\ndie uitspraak van my Kollega VAN HEERDEN word daar verwys na die saak\r\nTomkins (Pty) Ltd v Bauer\n1931 TPD 292\nen daaropvolgende sake wat\r\nbetrekking het op die posisie in aansoeke om sekwestrasie en ander\r\nmosieverrigtinge wat kragtens statutêre\nbepalings voorgeskryf\r\nword. My Kollega sê dat minstens in sulke gevalle die party\r\nteen wie die oorwig van waarskynlikhede\ngeld in die reël moet\r\naansoek doen om die aanhoor van mondelinge getuienis indien hy 'n\r\nuitspraak teen hom wil vermy. Ek is\nnie seker dat hierdie stelling,\r\nin die algemene terme waarin dit ingeklee is, nie ietwat verder gaan\r\nas wat deur die sake geregverdig\nword nie. Vir sy doeleindes is dit\r\negter nie nodig om verder daaroor uit te wei nie. Soos ek sy\r\nuitspraak verstaan, verwys my Kollega\nna die genoemde sake slegs met\r\ndie doel om aan te toon dat die algemene reël wat geld in\r\nmosieverrigtinge, soos ek dit hierbo\ngeformuleer het, onderhewig is\r\naan uitsonderings. Op daardie beperkte grondslag hoef ek niks meer te\r\nsê nie as dat die genoemde\nsake na my oordeel geensins as 'n\r\nanalogie aangewend kan word om 'n uitsondering op die algemene reël\r\nin die onderhawige saak\nte konstateer nie. En wat betref die ander\r\nsake, met 'n oënskynlik algemener strekking, waarna my Kollega\r\nin hierdie verband\nverwys (in die besonder, Prinsloo v Shaw\n1938 AD\r\n570\nen Kuper v Stellenbosch Farmers' Winery Ltd\n1961 (3) SA 56\n(T)),\r\nvolstaan ek met die opmerking dat 'n nalesing van die uitsprake\r\ndaarin dit dadelik duidelik maak dat hulle nie in verband\ngebring kan\r\nword met die huidige saak nie.\nIn\r\nwese kom my Kollega se benadering hierop neer: waar 'n respondent hom\r\nberoep op die uitoefening van 'n diskresie van die aard\nwaaroor dit\r\nhier gaan, vra hy 'n vergunning met betrekking tot die besondere\r\nregsmiddels van die applikant, wat nie die meriete\nvan laasgenoemde\n1982\r\n(3) SA p925\nBOTHA\r\nWN AR\nse\r\nskuldoorsaak raak nie, en daarom moet so 'n respondent pro tanto as\r\napplikant beskou word, met die gevolg dat die algemene reël\nwat\r\nby mosieverrigtinge geld, soos hierbo gestel, nie hier van toepassing\r\nis nie. Na my eerbiedige mening is hierdie benadering\nverkeerd. 'n 'n\r\nRespondent wat hom op die soort diskresie beroep wat hier ter sprake\r\nis, opper 'n verweer teen die bevel wat die\napplikant aanvra, wat hy\r\nten volle geregtig is om te opper; op die keper beskou, vra hy,\r\nvolgens my oordeel, net so min 'n vergunning\nas 'n respondent wat hom\r\ndaarop beroep dat die applikant se eis verjaar het, en daar is net so\r\nmin rede om van die algemene reël\naf te wyk in die een geval as\r\nin die ander. Bowendien bring 'n beroep op die Hof se diskresie in 'n\r\ngeval soos die huidige oorwegings\nvan billikheid en geregtigheid te\r\nberde wat direk betrekking het op die openbare belang en openbare\r\nbeleid en die Hof se funksie\nen bevoegdhede in dié verband.\r\nDie Hof se eie betrokkenheid by 'n verweer van hierdie aard vereis\r\nsekerlik nie dat daar\n'n uitsondering gemaak moet word op die\r\nalgemene reël by mosieverrigtinge nie. Inteendeel: waar\r\noorwegings van openbare beleid\nop die spel kom (dit is 'n aspek van\r\nhierdie saak waarna ek later weer sal verwys), is daar des te meer\r\nrede waarom 'n applikant\ndie risiko sal dra dat sy aansoek op die\r\nstukke misluk wanneer 'n onoplosbare feitelike geskil op die stukke\r\nontstaan en hy nie\naansoek doen om die aanhoor van mondelinge\r\ngetuienis nie.\nTeen\r\nhierdie agtergrond is dit vir my nodig om sekere aspekte van die\r\nbeëdigde verklaring van Yates en Bremer van naderby te\nbeskou.\n[Na\r\nontleding van die verklarings het die belese Appèlregter\r\nvoortgegaan soos volg.]\nDie\r\ngevolgtrekking wat na my oordeel geregverdig is uit al die voorgaande\r\nfeite, is kortom dat Yates doelbewus opgetree het op 'n\nwyse wat\r\ndaarop gerig was om Bremer en Bremer Meulens te uitoorlê.\nDaarteenoor\r\nhet Bremer, toe hy bewus geword het van Yates se optrede, nie daarmee\r\nverlief geneem nie, maar stappe gedoen om sy eie\nen Bremer Meulens se\r\nbelange te beskerm, deur Kessler te oorreed om die aandele aan die\r\ntweede respondent oor te dra. In die proses\nhet hy net so heimlik\r\nteenoor Yates opgetree as wat laasgenoemde teenoor hom opgetree het.\r\nHy het, op sy beurt, vir Yates uitoorlê.\nVir\r\n'n Hof om in hierdie omstandighede tot die hulp van een van die\r\nmededingende partye te kom ten einde hom in staat te stel om\ndie buit\r\nwaaroor daar baklei word van die ander terug te vorder, is 'n gedagte\r\nwat my teen die bors stuit. Geregtigheid vereis\ndat die partye gelaat\r\nmoet word presies net in die posisie waarin hulle hulself bevind. Die\r\nHof behoort hom nie in te meng in,\nof enige deel te hê aan, die\r\nsoort spel en teenspel wat hier vorendag gekom het nie. In pari\r\ndelicto potior est conditio\npossidentis.\nDie\r\npas-aangehaalde spreuk geld natuurlik nie in die huidige saak in sy\r\ngeykte verband, waar dit gaan oor 'n condictio ob turpem\nvel injustam\r\ncausam nie (kyk bv Jajbhay v Cassim\n1939 AD 537)\n; ek gebruik die\r\nspreuk net om uiting te gee aan die benadering wat die Hof na my\r\noordeel behoort toe te pas op die feitelike posisie\nwat hier voor hom\r\ngelê is. Maar terselfdertyd kan daar 'n geldige analogie gevind\r\nword tussen die toepassing van die aangehaalde\nstelreël in sy\r\ngewone samehang\n1982\r\n(3) SA p926\nBOTHA\r\nWN AR\nen\r\ndie feite van die huidige saak. Die onderliggende ratio van die reël\r\nis die openbare beleid. Soos dit in 'n Engelse beslissing\nmeer as 200\r\njaar gelede gestel is, wat aangehaal word in Jajbhay v Cassim (supra\r\nte 551):\n'All writers upon our law\r\nagree in this, no polluted hand shall touch the pure fountains of\r\njustice.'\nNa\r\nmy mening vereis oorwegings van openbare beleid dat, waar twee partye\r\nmekaar probeer uitoorlê het soos Yates en Bremer\nhier, op die\r\nwyse wat ek geskets het, die Hof moet weier om spesifieke nakoming\r\nvan 'n kontrak ten gunste van die een teen die\nander te gelas.\nMy\r\nKollega VAN HEERDEN sê in sy uitspraak dat Bremer, volgens sy\r\neie bewerings, eenvoudig kwaad met kwaad vergeld het, en\ndat die Hof\r\nnie as't ware sy gedrag kan goedkeur deur 'n diskresie ten gunste van\r\nBremer Meulens toe te pas nie. Na my eerbiedige\nmening slaan hierdie\r\nbenadering die bal heeltemal mis. Deur die aangevraagde regshulp aan\r\ndie appellant toe te staan, moet die\nHof dan maar as't ware Yates se\r\ngedrag 'goedkeur'. En dit is nogal Yates wat die hele petalje begin\r\nhet; Bremer het maar net gered\nwat daar te redde was. In ieder geval\r\nkan daar aan die onderliggende gedagte van die openbare beleid in\r\nomstandighede soos die\nhuidige geen verskil gemaak word deur wie van\r\ndie twee partye toevallig as die eisende gedingvoerder optree nie.\r\nDie Hof weerhou\nhom daarvan om enige van die twee tot hulp te kom.\nEk\r\nverloor nie uit die oog nie dat die tweede respondent deur die\r\nverkryging van die aandele van Kessler in sommige opsigte in 'n\nbeter\r\nposisie kon beland het as waarin hy sou gewees het as hy destyds\r\ngeregtelike stappe teen die appellant en Kessler sou ingestel\nhet,\r\nsoos in my kollega VAN HEERDEN se uitspraak uitgewys word. Na my\r\nmening is dit egter nie iets waaroor die appellant hom nou\nkan bekla\r\nnie, gesien die feit dat dit hy is wat eerstens die bal aan die rol\r\ngesit het. Ek verloor ook nie uit die oog nie dat\ndit nie Kessler se\r\neksekuteur (die derde respondent) is wat die Hof se diskresie te\r\nberde bring nie, maar wel Bremer, as verteenwoordiger\nvan die tweede\r\nrespondent, en dat dit, wat Bremer betref, in werklikheid nie soseer\r\ngaan oor die tweede respondent se belange as\nsodanig nie, maar\r\nuiteindelik oor die belange van Bremer Meulens en homself. Die\r\nwerklikheid is egter dat die ware dramatis personae\nin hierdie\r\ngedingvoering die appellant, deur Yates, is, aan die een kant, en aan\r\ndie ander kant, Bremer Meulens, deur Bremer. By\ndie uitoefening van\r\ndie Hof se diskresie sien ek geen rede in waarom die Hof sy eie oë\r\nvir die werklikheid moet sluit nie.\nDie Hof se diskresie omvat ook\r\ndie oorweging van die belange van partye buitekant die kontrak waarom\r\ndit gaan (vgl Haynes v Kingwilliamstown\nMunicipality (supra te 318B -\r\nD)).\nDaar\r\nis 'n laaste oorweging wat na my oordeel van deurslaggewende belang\r\nis om die saak finaal teen die appellant te beklink. In\nsy\r\nbeantwoordende verklaring sê Bremer - en dit moet aanvaar word\r\n- dat die appellant sy aandele en leningsrekening aan Kessler\nverkoop\r\nhet teen R150 000, wat ongeveer R25 000 minder was as die boekwaarde\r\ndaarvan: Bremer sê dat die appellant R14 988\nop sy\r\naandelekapitaal (wat vir R2 verkoop is) en R20 000 op sy\r\nleningsrekening ingeboet het. Die rede daarvoor was, soos reeds\n\nvermeld, dat die appellant gretig was\n1982\r\n(3) SA p927\nBOTHA\r\nWN AR\nom\r\nvan 'n belegging ontslae te raak wat in daardie stadium baie swak\r\nwas. Sedertdien, in die ongeveer vyf jaar vandat die tweede\n\nrespondent die aandele van Kessler teen dieselfde prys verkry het\r\ntotdat die mosieverrigtinge aanhangig gemaak is, het die sake\nvan die\r\ntweede respondent geweldig verbeter, soos blyk uit syfers wat deur\r\nBremer verstrek is, as gevolg van die aanwending deur\ndie tweede\r\nrespondent van verbeterde deskundige tegniese en finansiële\r\nbestuur.\n[Na\r\nuiteensetting van die syfers het die belese Regter voortgegaan soos\r\nvolg.]\nAs\r\ndie appellant toegelaat word om nou die aandele terug te kry, dan\r\nverkry hy 'n bate wat tans baie meer werd moet wees as wat\ndit\r\ndestyds was, en dit nogal teen dieselfde weggeeprys as wat hy toe\r\nbereid was om daarvoor te aanvaar. Selfs met inagneming van\ndie feit\r\ndat Bremer nie die appellant verwittig het van die tweede respondent\r\nse verkryging van die aandele nie, en aangenome dat\nYates se bewering\r\nwaar is dat hy eers aan die begin van 1979 van die ware toedrag van\r\nsake te hore gekom het (Bremer sê dat\nhy dit moeilik vind om\r\ndit te aanvaar), kan ek my nie indink dat dit versoenbaar is met 'n\r\nbehoorlike uitoefening van die Hof se\ndiskresie om die appellant toe\r\nte laat om homself op so 'n wyse te verryk ten koste van die tweede\r\nrespondent nie. In hierdie opsig\nis dit belangrik om daarop te let\r\ndat dit die tweede respondent is wat regstreeks benadeel sou word ten\r\nvoordele van die appellant\nindien aan laasgenoemde die aangevraagde\r\nregshulp verleen sou word, want dit is die tweede respondent wat\r\ndestyds die koopprys\nvan die aandele betaal het en wat nou die veel\r\nwaardevoller bate teen dieselfde lae prys aan die appellant sou moes\r\nafstaan. By\ndie beoordeling van hierdie oorweging kan die manewales\r\nvan Yates en Bremer buite beskouing gelaat word. Die tydsverloop en\r\ndie\nveranderde omstandighede maak dit so klaarblyklik onbillik\r\nteenoor die tweede respondent om die appellant toe te laat om sy\r\nregte\naf te dwing dat die Hof na my oordeel bykans geen keuse het as\r\nom sy diskresie teen die verlening van regshulp aan die appellant\nuit\r\nte oefen nie.\nIn\r\ndie voorafgaande bespreking het ek die saak beoordeel op grondslag\r\nvan die stukke. Dit is die grondslag waarop die geding in\ndie Hof a\r\nquo gevoer is: die appellant het nooit versoek dat mondelinge\r\ngetuienis aangehoor moes word of dat die saak na verhoor\nverwys moes\r\nword nie, en die Hof a quo het sodanige stappe ook nie mero motu\r\noorweeg nie. In hierdie Hof is die appellant se saak\nook beredeneer\r\nop die grondslag dat die appellant op die stukke geregtig is op die\r\naangevraagde regshulp. Eers heel aan die einde\nvan sy hoofbetoog het\r\ndie appellant se advokaat, op 'n vraag van 'n lid van hierdie Hof,\r\ngesê dat die Hof die saak na mondelinge\ngetuienis moet verwys,\r\nmaar slegs indien die betoog aangaande afstanddoening, eleksie,\r\nestoppel en berusting nie op die stukke\ngehandhaaf sou word nie.\r\nHierdie versoek op die laaste nippertjie was as 't ware 'n\r\nstellinginname in die laaste loopgraaf. Teen\ndie agtergrond van die\r\nhele verloop van die saak en in die besondere omstandighede van\r\nhierdie saak is ek oortuig daarvan dat dit\nnie reg sou wees om nou\r\noorweging te skenk aan hierdie moontlikheid nie. Dit staan die\r\nappellant vry om opnuut ander regsverrigtinge\naanhangig te maak\r\nindien hy daartoe geadviseer word.\n1982\r\n(3) SA p928\nBOTHA\r\nWN AR\nTen\r\nslotte: die beperkte aard van die regshulp wat my kollega VAN HEERDEN\r\nin sy uitspraak aan die appellant verleen, in die vorm\nvan 'n\r\nverklarende bevel, affekteer nie die slotsom waartoe ek in hierdie\r\nuitspraak geraak het nie. 'n Verklarende bevel soos my\nKollega\r\nvoorstaan, het slegs sin as dit daarop gerig is om die appellant in\r\nstaat te stel om sy regte in forma specifica af te\ndwing, en dit is\r\njuis daardie resultaat wat, volgens my beskouing, die Hof in die\r\nuitoefening van sy diskresie nie behoort toe\nte laat nie.\nEk\r\nsou derhalwe die appèl van die hand wys, met koste,\r\ninsluitende die koste van twee advokate.\nHOEXTER\r\nWN AR het met BOTHA WN AR saamgestem.\nAppellant\r\nse Prokureurs: Lorentz & Bone, Windhoek; Rosendorff, Venter &\r\nBrink, Bloemfontein. Respondente se Prokureurs:\nTheunissen & De\r\nWet, Windhoek; Siebert & Honey, Bloemfontein\nSAFLII\r\n\t\t\tNote:\nThis\r\n\t\t\tcase was originally published by Juta and Company (Pty) Ltd. Juta\r\n\t\t\tretains copyright as far as it subsists.",
  "scraped_at": "2026-02-11T20:53:08.568474",
  "date": "1982-05-28",
  "coram": [
    "Miller AR",
    "Holmes Wn AR",
    "Van Heerden Wn AR",
    "Botha Wn AR",
    "Hoexter Wn AR"
  ],
  "case_number": "1982 ZASCA 1",
  "parties": {
    "applicants": [
      "Associated South African Bakeries (Pty) Ltd"
    ],
    "respondents": [
      "Oryx & Vereinigte Backereien (Pty) Ltd",
      "Andere"
    ]
  },
  "sections": {
    "facts": "The parties entered into a 1972 \"pool agreement\" that created a pre‑emptive right (right of first refusal) over 15 000 shares in the first respondent company. In December 1973 the appellant sold those shares and related claims to Kessler for R150 000. Kessler subsequently transferred the shares to the second respondent, a move that the appellant argued breached its pre‑emptive right. The second respondent relied on a separate \"pool agreement\" and claimed it had a valid claim to the shares. The court a quo dismissed the appellant's relief, holding the second respondent was entitled to the shares under the pool agreement.",
    "issues": "1. Whether the appellant’s pre‑emptive right under the 1972 pool agreement was enforceable against the transfer to Kessler and subsequently to the second respondent. 2. Whether the second sale to the second respondent was void for mala fides because the purchaser knew of the appellant’s prior right. 3. Whether the court should grant specific performance of the appellant’s right of first refusal or issue a declaratory order setting aside the transfer.",
    "principles": "The court applied the principle that a holder of a pre‑emptive right occupies the same legal position as a prior purchaser (Reynders v Randbank; Owsianick v Odendaal; Mulligan on double sales). A second sale is set aside when the purchaser acted mala fides, i.e., with knowledge of the prior right. The holder may step into the shoes of the original seller. The court also reiterated its discretion to refuse specific performance where it would be inequitable, citing Haynes v Kingwilliamstown and the broader principle that specific performance is not a matter of right but of judicial discretion.",
    "application": "The court found that both the appellant and Kessler were aware of the second respondent’s pre‑emptive right and therefore acted mala fides in effecting the transfer. The second respondent’s claim under the separate pool agreement could not override the appellant’s pre‑emptive right, and any alleged waiver was ineffective. Consequently, the sale to the second respondent was declared void, and the appellant’s right to enforce the pre‑emptive clause was upheld. The court declined to order specific performance but issued a declaratory order confirming the invalidity of the transfer.",
    "conclusion": "The appeal succeeded. The court declared that the transfer of the 15 000 shares to the second respondent was in breach of the appellant’s pre‑emptive right and therefore void. The appellant was entitled to enforce its right of first refusal, and the costs of the proceedings were awarded against the respondents. Specific performance was not granted."
  },
  "tags": {
    "level_1": "Company Law",
    "level_2": "Shareholder Rights",
    "level_3": [
      "pre-emption",
      "right of first refusal",
      "specific performance",
      "mala fide",
      "share transfer"
    ]
  }
}